NUUN

NUUN
Qalin iyo Qoraalkii

WA N A A J I N TA
QORAALKA

MUXAMMAD
YUUSUF
Garanuug

Garanuug
Xuquuqda © Muxammad Yuusuf 2021
Xuquuqda oo dhan way dhowran tahay. Buuggan ama
qayb ka mid ah lama daabaci karo, lamana tarjuman
karo la’aanta idan qoran oo laga helo qoraha iyo
faafiyaha.
Dhigaalka, naqshadaynta, iyo qaabeynta jaldiga:
Muxammad Yuusuf.
Copyright © Mohammed Yusuf 2021
All rights reserved. No part of this publication may
be reproduced, stored in any retrieval system, or
transmitted in any form or by any means, including
photocopying, recording, or other electronic or
mechanical methods, without the prior written
permission of the author and publisher.
Typesetting and cover design by Mohammed Yusuf.
www.garanuug.com
info@garanuug.com
garanuugbuugaag@gmail.com
isbn: 978-1-8384008-0-4

b
َ َْ َ
‫والقل ِم‬
َ‫َوما‬
َ ُ ُ َْ
‫يسطرون‬


“Nuun— Waa Igu qalinka
iyo waxa ay dhigayaan.”
al-qalam: 1

MAAMUUS
Xuska iyo Xusuusta
Maxamed Baashe Xaaji Xasan—saxafi, qoraa, iyo haldoor.
Alle ha u naxariisto.
1963 – 2020

"Wixii la qoraa
quruuma hadhee
muxuu hadal qiimo
leeyahay?"
—CABDI SINIMOO.

HIBEYN
Guddiyadii af Soomaaliga ee dedaalka weyn galiyay sidii
afka loogu samayn lahaa far lagu qoro, dhidibbadana u
taagay hannaankiisa iyo habkiisa qoraal.

Hoobal
HADRAAWI
o
"Ninka hirarka dhaadheer
Dadka kala hadlaayee
Qof kastaba la haystee
Ugu taga halkiisow
Kolley waan hubaayoo
Haasaasahaygiyo
Waxa aad had iyo jeer
La haloosiyeysaa
Hibo gaar ah weeyee
o
Hiddo maxaad ku dhaqantaa?
Hanti maxaad ka leedahay?
Hub maxaad ka sidataa?
Adduunyadu hir weeyee?
Maxaad haabanaysaa?
Maxaad haybsanaysaa?
o
Waxa hoobal lay yidhi
Aan kuu higaadshee
Hiddo waxaan ku dhaataa
Afkii hooyadeennoo
Hanti waxaa ka leeyahay
Suugaanta hodanka ah
Hubna waxaan ka qaataa
Hal-abuurka midhahiyo

Hannaankiyo sargooyada
Qalab lagu hufaayoo
Lagu haadiyaayoo
Hugunkayga yeedhaa
Lagu hawl galaayoo
Heellooyinkaygaa
o
Bulsho lagu hagaayoo
Ka hallawsan weligii
Lagu hoga-tusaayoo
Hawraarahaygaa
Dhasha lagu habaayoo
Dadku hadalladayduu
Ka dhigtaa hal haysoo
Dhegtu heesahaygay
Hanqal taag ku maqashaa
o
Hayhaato meelaan
Halistiyo wax yeellada
Ka arkaa hog dheeroo
Hoydayda yeedhaa
Nacab soo hillaabtiyo
Horror lagu ogaadaa.
o
Birta waxa u haystaa
Hubka waxaan ku laayaa
Qofka himiladaydiyo
Neceb horu markaygoo

Hagar-daamo taliyee
Jecel hadimadaydoo
Horseed sheelan baan ahay
o
Hammi baa I lumiyoo
Hogashiyo wareerbaa
Hilbahayga laastoo
Haraggiyo laftii baan
Ku hadaafayaayoo
Ma haleelo dhaymaha
Ma dhibsado kaliilaha
Mas ku jira hoggiisoo
Cawa daran la hoydoo
Hurdo loo mar dhigay baan
Anna haro-walwaaleed
Hora hora idhaahdaa
o
Inta aan higgaadiyo
Hindisaha ku jeedaa
Dadku iga hayaamaa
Hore layga guuraa
Inkastaan u heegnahay
Xilka aan hagoognahay
Misna habaqlahaygay
Haadii ka dheregtoo
Hanbo feena mooyee
Hordhac kuma badhaadhoo
Hayinkaygu ima geyn

Weli hogol da'aysoo
Haaneedka uma qaban
Weligey hal curatoo
Duco iyo habaar baa
I hareera yaalloo
Waxan ahay nin hodanoo
Hayntana ka madhanoo
Adoo igu hamiyayaan
Waxba ii huraynoo
Halac laygu dhaafiyo
Gacan-haadis mooyee
Qofna iima hagar baxo
o
Adduunyadu hir weeyoo
Hanti uma dudaayee
Halis igu dardaarana
Nafta haysan maynoo
Mar qudhay hallowdaa
Furataa hoggaankee
Dadka ii han weynow
Marka aad I hoysaan
Waa in lay hagoogtaa
Waxan hiil ka geli jirey
Ama hoo ka tari jirey
Hengel lagu tixgeliyaa
Hadhow lay xasuustaa
‘Hebel’ lay yidhaahdaa."
—Hadraawi: Hoobal.

SOOGAABISYO
swt		

Subxaanahuu wa tacaalaa.
scw		
Sallallaahu calayhi wasallam.
cs		 Calayhis salaam/ Calayhas salaam.
rc
Radiyallaahu canhu/
		Radiyallaahu canhaa/
		Radiyallaahu canhum.
ahun
Alle ha u naxariisto.
halkuun

Halkaa uun ka eeg.

TUSMO
Maamuus viii •
Hibeyn xi •
Hordhac 1 •
o

SEES IYO MABAADI’
Kaalinta Qoraalka 9 • Kaalinta Qoraaga 29 •
Qoraaga iyo Akhriska 45 •

MAWDUUCYO QORAAL
Taariikh 70 • Taariikh Nololeed 89 • War 121 •
Maqaal iyo Curis 135 • Sheeko 141 • Anshaxa iyo
Fanka 173 •

QALAB QAADASHO
Isdiyaarin 195 •

QORITAAN
Qalinkaa Wax Suureeya 215 • Guudmar 219 • Yaad
Wax u Qoraysaa? 223 • Marinnada Maanka 227 •
Bilow Xiise leh 233 • Hadalkana Sar Weedhiisa 239
• Ereyga 247 • Xidhiidhin 249 • Hummaag Sawirid
251 • Tilmaan 265 • Qalinqataar 283 • Khitaamuhu
Miskun 287 • Xigasho 291 •

HUFID IYO HAADIN
Tifaftir 297 • Astaamayn 307 •

HIGGAAD
Isku Qorid iyo Kala Qorid 319 • Ahaansho 331 • Jiitin
Gaaban 339 • Hamse 345 • Shed 353 • Wadarayn 363 •
Xasilinta Higgaadda 373 •

QAABAYNTA QORAALKA
Farta Qoraalka 395 • Tuducayn 403 • Qaybaha Buugga
407 •
o
Raadraac 415 •

HORDHAC

Mar kasta oo qoraalku fufo waxaa soo ifbaxda baahida loo
qabo in wax laga qoro hagaajinta qoraalka. Innaga waxaa
innoo dheer afka oo aan waqti dheer qornayn, qoraallada jira
oo kooban, nidaamkii waxbarasho oo aad u tayo hooseeya,
in badanna afaf kale lagu qaato waxbarashadii… Qoraalladii
tusaalaha noqon lahaa oo yar ama tayadoodu hoosayso ayaa
iyaguna keenay in qaabkii mawduucyada wax looga qori
lahaa ay innagu adkaato. Dad badan oo wax qori lahaa ayaa
meel ay ka bilaabaan iyo qaab ay u wajahaan la’. Inta aan
adeegsiga qumman iyo naxwaha la gaadhin, higgaaddii baa
lala daalaadhacayaa weli oo aan salka dhigan.
Muddo toban sano ku dhow waxyaalo aan ururinayay
ayaa aan intii badnayd halkan isugu keenay. Qaybo badan
oo ka mid ah shakhsi ahaan ayaa aan u ururiyay oo hawlo
akhris, qoraal, iyo tifaftir isugu jira ayaa aan ka ururiyay
ama ka kororsaday. Qaybo ka mid ahna waa xigasho ku

NUUN 2

timid baadhitaan si aan khibradda iyo aqoonta qoraallada
ku kaydsan ugu soo gudbiyo akhristaha Soomaaliyeed.
Sababo badan oo jira awgeed, oo ay ugu horrayso
buugga oo aad loo raagsaday, waxa aan ka tagay qaybo
aan jeclaa inaan ku daro, qaybana waa ay ka kooban yihiin
intii aan bilowgii ugu talagalay. Haddii ay dib ka muuqato
muhimaddoodu dabcadaha dambe ayaa aan isku dayayaa
inaan ku daro, haddii Alle idmo.
In badan oo buuggan ka mid ahi waxay ku saabsan tahay
anshaxa. Qoraalka wanaagsan kuma koobna sixitaanka
higgaadda, toosinta naxwaha, iyo ereyo qurux leh oo la
adeegsado. Anshaxa wanaagsani sida uu u qurxiyo qofka
labbisan, ayaa uu qoraalkana u bilaa, haddii laga tagana, uu
qoraalkii u foolxumaadaa. Iimaaha qoraalladeenna aafeeya
si wax looga qabto, waa in labadaa dhinacba laga abbaaraa.
Waa ay adag tahay in la qoro buug akhriste kasta iyo
qoraa kasta baahidiisa wada daboolaya. Sidaas awgeed,
meelo badani waxa ay u qoran yihiin qaab guud oo ay tahay
in qoraagu baahidiisa waafajiyo.
Maadaama qoraallada ardayda loo diraa ay qaabab gaar
ah leeyihiin, waxaa ii muuqatay in ay habboon tahay in
buug gaar ah ay u baahan yihiin ee aan kan lagu faahfaahin
karin. Laakiin qaabka goonida ah mooyaan e, nuxurka iyo
talooyinka buuggani waa ay afcayaan waxaanna rejaynayaa
in ay tayayn karaan qoraal kasta, noocii uu doono ha ahaado
e.
Habqoraalka maansadu kuma jiro buuggan. Buugga
Xabagbarsheed ee Cali Ileeye iyo buugaagta kale ee laga
qoray ayaa loogu tagi karaa. Waxyaalaha uusan buuggani ka
hadlin waxaa ka mid ah doodda R iyo Dh. Waa dood dheer

Hordhac

3

oo murugsan oo aan laga dhammaanayn. Anigu Dh ayaa
aan qoraa, adiguna kii aad ku qanacdo qor.
Xarfaha Carabiga ah ee aynaan lahayn kuwo u dhigma,
waxa aan u adeegsaday kuwa Laatiinka, sida th, z, … marka
ka tagiddoodu ay dhib keeni karto iyo in la qalad fahmo
magacii ama dhawaaqii. Meeshii laga fursan waayana,
waxa suuragal ah in aan xarafkii Carabiga ahaa raaciyo (،‫ذ‬
‫)ظ‬. Buugaagta noocan ahi uma baahna in sida qoraallada
akadhemigga ah tixraac loogu sameeyo, laakiin meelaha qaar
waa aan raaciyay, umase habaysna qaybkii akadhemigga ah.
Bilowgii hore tixraac la’aan baa uu qoraalku ahaa ee dhawr
meelood oo u baahan markii aan arkay, ayaa aan intii kale
ee aan haleelayna aan raaciyay, si ciddii u baahataa ay uga
faa’iidaysan karto. Waa ka-dabatuur aan qorshaha hore ugu
jirin, wixii dhimaal ahna taas ayaa sabab u ah.
Qaybta higgaadda waxa aan ku soo gudbinayaa
habqoraalka ereyada qaar ee aan isleeyahay wuu habboon
yahay, qoraalka afkeenna in la mideeyo oo salka loo dhigana
waa uu soo dhoweyn karaa. Waa aragtiyo sax iyo qaladba
yeelan kara, ayna suuragal tahay in aan aniguba wax ka
beddelo haddii aan arko wax dhaama. Sidaas awgeed,
haddii aadan ku qancin, kuma qasbanid.
Murti badan oo Soomaaliyeed ayaa aan buuggan ku soo
ururiyay si ay jidka ugu iftiimiso qoraaga. Qoraa waxa aan
uga jeedaa qof kasta oo wax qoraya, iimayl, cashar dugsiyeed,
war, buug, ikk. Murti la'aan innama hayso e, meelmarintii
baa aynu u maaro la' nahay.

NUUN 4

Mahadnaq

.‫الحمد لله الذي بنعمته تتم الصالحات‬
Alle ayaa mahad oo idil iska leh.
Waxaa mahadnaq iga mudan macallimiin iyo asxaab
badan oo aan ka faa’iidaystay aqoontoodii, talooyinkoodii,
iyo dhiirigalintoodii. Iyada oo aanan wada magacaabi
karin, waxa aan jeclaan lahaa in aan si gaar ah u xuso
Maxamad Gaanni oo soosaaridda buuggan qayb weyn ka
qaatay, akhriyay oo tifaftiray qaybo badan oo buugga ka
mid ah, wax badanna ka saxay. Waxaa iyaguna talooyin
badan ku daray, waxna ka saxay qaybo buugga ka mid ah
Faarax Cali Yuusuf, Maxamed Cabdullaahi Cartan, Ustaad
Cabdulqaadir Diiriye, Maxamed Ibraahim, Cali Ileeye,
Boodhari Warsame, Maxamed Cabdullaahi Dhaaley,
Ibraahim Aadan Shire, Bashiir Xasan Xuseen, MaxamedHaykal Muxumed Cabdi, Maxamed Xasan, .
Dad badan ayaa si toos ah iyo dadbanba qayb uga ahaa
ururinta xogta buuggani xambaarsan yahay. Aniga oo
kulligood u wada mahadnaqaya, waxa aan si gaar ah u xusayaa
Cabdullaahi Warsame, Rashiid Sh. Cabdillaahi, Maxamed
Ciiraale, Cali Ciiraale, Axmed Cawaale, Idiris Maxamed
Cali, Cabdiraxmaan Yuusuf, Cabdicasiis Guudcadde,
Cabduwahaab Cabdulqaadir Saqa, Cabdiraxmaan Cirro,
Axmed-Nuur Xasan, Maxamed Xirsi, Cabdillaahi Wacays,
Cabdicasiis M. Jaamac, Kayse Xabaw, Sayid-Axmed
Dhegey, Axmed Iid, Maxamed Cabdibashiir, Burhaan Cali,
Cabdishakuur Cali Nuur, Cabdicasiis Maxamed Iimaan,

Hordhac

5

Axmed-Garaad Cali, Maxamed Cabdillaahi Kooliyow,
Yuusuf Cabdifataax, Maxamad M. Yuusuf, Maxamed A.
Xasan, Faarax Maxamed Cambaashe, Cabdullaahi Salaad
Dacar, Axmed Maxammed Nuur, Cabdisamad Xoday,
Maxamed C. Cali, Cabdiraxmaan Raage Cali, Bilaal
Qaasin, Cabdiraxmaan Maxamuud, Ibraahim Ayman, iyo
Xamse Gadhle.
Dhammaan intii si toos ah iyo si dadbanba uga
qaybqaadatay waxa aan leeyahay: Alle wanaag ha idin kaga
abaalmariyo, in badanna mahadsanidiin.
Alle wanaag ha ku abaalmariyo eeddaday oo igu korisay
jacaylka aqoonta iyo waxbarashada, labadayda waalid,
iyo macallimiintaydii dedaalkoodu ii suuragaliyay in aan
buuggan qoro.
Waxaa mahadnaq gaar ah iga mudan marwadayda
Ruqiya Dalmar, oo runtii dulqaad iyo taageero badan ila
garab taagnayd intii aan buuggan qorayay—Alle ha kaga
abaalmariyo wanaag.
Waan hubaa in aan ka ilduufay dad mudnaa in aan xuso,
waaana ay mahadsan yihiin. Xusuusta iyo booska qoraalkuba
waa caqabado isku horgoynaya in dadkii mudnaa la wada
xuso. Waad is-og tihiin e, khayr hela.
Wixii talo iyo tusaale ah waxaa la igu la wadaagi karaa:
muxammadyuusuf252@gmail.com;
@Muxammadyuusuf.
Mahadsanidiin.
Muxammad Yuusuf.
Sabti, 17 J. Aakhirah 1442

NUUN 6

30 Jan 2021

SEES IYO
MABAADI’

NUUN 8

KAALINTA QORAALKA
ُ ‫ول اللَّ ِه َص َّل اللَّ ُه َعلَ ْي ِه َو َسلَّ َم يَق‬
َ ‫ َس ِم ْع ُت َر ُس‬: ‫الصا ِم ِت قال‬
‫ ِإ َّن‬: ‫ُول‬
َّ ِ‫ُع َبا َد َة بْن‬
َ
‫ اكْتُ ْب‬: ‫ َر ِّب َو َماذَا أكْتُ ُب ؟ ق ََال‬: ‫ ق ََال‬، ‫ اكْتُ ْب‬: ‫أَ َّو َل َما َخل ََق اللَّ ُه الْ َقلَ َم فَق ََال لَ ُه‬
‫السا َع ُة‬
َّ ‫ش ٍء َحتَّى تَقُو َم‬
ْ َ ‫َمقَا ِدي َر ك ُِّل‬
Wixii ugu horreeyay ee Alle abuuray waxa uu ahaa
qalinka, dabadeedna Alle ayaa ku yidhi" “Qor.”
Qalikii waxa uu yidhi: “Rabbi, maxaan qoraa?” Waxa uu
Alle ku yidhi: “Qor maqaadiirta wax kasta ilaa Saacadddu
(Qiyaamuhu) ka dhacayso.”
Xadiiskan waxaa laga dheehan karaa ahmiyadda qalinka
iyo qoraalku ay leeyihiin, iyo sida ay u soo jireen ilaa iyo
bilowgii uunka. Haddii aynu sooyaalkaa aadka u fog ka soo
durugno, waxyigii ugu horreeyay ee ku soo dega Nebiga
scw waxa uu ka koobnaa shanta aayadood ee suuradda
Iqra’ (al-Calaq) ugu horreeya.

ْ ْ
َّ َ ّ َ ْ ْ َ ْ
َ َ
َ َ ْ ََ َ
َ
َ‫ اقرأ‬٢ ‫ان م ِْن َعلَق‬
‫ خلق النس‬١ ‫اقرأ َبِاس ِم ربِك الِي خلق‬
َّ
َ ْ َ ْ َ ٍ َ َ َ ْ َ َِّ َ
َ َ ْ َ َّ َ
ْ ْ َ ُّ َ َ
ُ ‫ك َر‬
ْ
٥ ‫النسان ما لم يعلم‬
‫م‬
‫ل‬
‫ع‬
٤
‫م‬
‫ل‬
‫ق‬
‫ال‬
‫ب‬
‫م‬
‫ل‬
‫ع‬
‫ِي‬
‫ال‬
٣
‫م‬
‫وربك ال‬
ِ
ِ
ِ

“Ku akhri magaca Rabbiggaaga wax abuuray. Insaanka
ka abuuray xinjir. Akhri, Rabbiggaana waa Deeqbadne e.
Rabbigii qalinka wax ku baray. Insaankana baray wax uusan

NUUN 10

aqoon.”
Aayadahani waxa ay ka hadlayaan akhris, abuur, deeq
badnaan, qalin, aqoon, iyo garasho. Mana adka in la
dareemo xidhiidhka ka dhexeeya arrimahan. Deeqaha iyo
nimcooyinka Alle innagu galladaystay ayaa ay qalinka iyo
waxqoristu ka mid yihiin. Bilowga suuradda ar-Raxmaan
ayaa mar kale Alle innagu dareensiinayaa in aqoonta,
abuurka, iyo wax-isu-gudbintu ay xidhiidh leeyihiin, oo
Alle waxa uu leeyahay,

َ ْ َّ
َ َ ْ ََ َ
َ ْ ُ ْ َ َّ َ
ُ َ ْ َّ
٤ ‫ َعل َم ُه الَ َيان‬٣ ‫نسان‬
‫ال‬
ِ ‫ خلق‬٢ ‫ علم القرآن‬١ ‫الرحمٰن‬

“Ar-Raxmaan. Waxa uu baray Qur’aanka. Waxa uu
abuuray insaanka. Waxa uu baray bayaanka (aftahammada).”
o
Markii Alle abuuray Aadam cs waxa uu siiyay aqoon, taas
oo ahayd magacyadii wixii jiray oo idil. Aqoontii la siiyay
si aysan isaga ugu koobnaannin ee ay uga gudubto, waxaa
la baray sidii uu u gudbin lahaa (bayaan). Alle waxa uu
inna baray hadalka si aynu dareenkeenna iyo aqoonteenna
isugu gudbinno. Waxa uu innoo raaciyay awood aynu
hadalkaas ku kaydinno, kuna gaadhsiinno degaanno iyo
xilliyo jidhkeennu uusan haleeliddooda awoodin. Waa taas
awoodda qoraalku leeyahay. Haddii hore loo yidhi, “dhegi
meel dheer bay ku dhacdaa, ilina meel dhow”, qoraalku waa
kayd hayn kara wax aan dheguhu haleelin.

kaalinta Qoraalka

11

Ibnu Cabdirabbih1 markii uu hadalka iyo qoraalka ka
hadlayay waxa uu leeyahay: aadanuhu waxa uu dareenkiisa
iyo aqoontiisa isugu gudbiyaa siyaabo kala duwan oo ay
ugu horreeyaan carrabka iyo qalinku. Labaduba waxa ay ka
tarjumaan dareenka qalbiga ku jira, oo carrabku waa agabka
aynu xayawaanka mayeedhaanka ah kaga soocan nahay, ee
inna gaadhsiiya heerka insaaninnimo—kaas oo lagu qeexo
in uu yahay noole hadla. Qalinku waxa uu carrabka sii
dheer yahay, in uu qofka hadalkiisa ka gudbiyo goortii iyo
goobtii uu ka yidhi. Waxaa lagu akhrin karaa meelo kala
dheer, xilliyo kala fog, kan hadda nool iyo mid qarniyo ka
dib dhalan doonaaba waa ay ka faa’iidaysan karaan iyaga
oo aan isku cidhiidhyin. Qoraalku waxa uu hadalka ka
dhowraa qashqashaadda iyo beddelaadda ay af-ku-tebintu
u keeni karto.
Qoraalku waa kayd.
o
Waxa ay Soomaalidu hore u tidhi, “Dadkuna hadalkay isku
af gartaan, xooluhuna urta.”
“Muwaashigu wuxuu kugu gartaa midiyo heestiise
Muyuusigiyo foodhiduna waa shay macaani lehe
Wax carruurta madadaalo tara miday taqaannaaye
Miyuul faraha lagu taago oo meel maraa jira’e
Maacuunta bahaluhu wid bay marar ka waabtaane
Intaasuba mafhuum weeye iyo maamul gooniyahe
Maqsadse laguma gaadho iyo dantii loo muxtaaj yahaye
1

‫العقد الفريد‬, bb.4/271-272.

NUUN 12

Hadal waa murti iyo faallo iyo wariyo maadayse
Iyo waxa baryada lagu masliyo duco la muujaaye
Midna waa calaacal iyo baroor ay murugo keentaaye
Intaasaa codka u muula oo lagu macneeyaaye
Mataanaha xuruuftoo soddona waa midh waxa dheere
Hal waliba milguu leeyahoo odhaah ku muujaaye
Maskaxda iyo laabtiyo wadnaha meel kastaba ruuxa
Sida ilaha maaxduu xubnaha ugu mushaaxaaye
Xididdo murugsan mawjado bad ah iyo maylinaa wada’e
Dalqaduu ku kala miirmo buu mudan ku yeeshaaye
Hadba maanku wuxuu doonayaa soo mufhuum baxa’e
Kolkaasuu af lagu maamuliyo muhindis doonaaye”
—Xaaji Aadan Afqallooc: Murtida Hadalka.
o
Qoraalku waa waxa innoo suuragaliya in aynu aqoon isu
gudbinno, taariikh iyo sooyaal fog ka war haynno, murti
iyo madaddaalo ka dheregno…la’aantiisna adduun iyo
aakhiro midna innoo toosi maayaan. Qoraalku aad ayaa uu
Qur’aanka dhexdiisa ugu soo noqnoqdaa, oo isaga ayaaba
ah qoraal. Waxaa la innoo sheegay in wax kasta oo aynu
samaynno ay qorayaan labo malag oo inna weheliyaa,
ka dibna aakhiro qof walba kitaabkiisi oo markhaati ah
gacanta midig ama bidix laga siin doono, taas oo uu ku
mudan doono Janno ama Naar. Mar kale qoraalka uu
Qur’aanku tilmaamayaa waa kitaabbadii Alle soo dejiyay

kaalinta Qoraalka

13

ee ummadaha hanuunka u ahaa. Mar waxaa la inna faray
in aynu mucaamalaadkeenna qorno oo, tusaale ahaan, aynu
qorno daynta iyo wixii la midka ah. Gaaladu marka ay
Nebiga scw la doodaan, Qur’aanku marar badan waxa uu
weydiin jiray bal in ay keenaan raadraac qoran, kitaab, iyo
wax la mid ah oo ka markhaati kacaya sheegashadooda.
Qoraalku waa lamahuraan, inkasta oo waxgaradkeenna
in badan oo ka mid ahi aysan weli garowsannin, amase
aan dhaho, aysan garowsannin ahmiyadda ay leedahay
in ay afkooda hooyo wax ku qoraan, si ay dadkoodu uga
faa’iidaystaan. Habacsanaanta dhanka qoraalka ka haysata
waxgaradka Soomaaliyeed, iyo waxsoosaarkooda tiro iyo
tayo ahaanba u liitaa waxa uu tusaale cad u yahay ahmiyadda
uu qoraalku leeyahay, taas oo uu dareemi karo qof kasta oo
isku daya in uu raadraac ku sameeyo sooyaalkii Soomaalida.
Maadaama aynu ahayn, welina nahay, bulsho afka wax
isugu tebisa oo qoraalku aad innoogu yar yahay, tiro ma
laha aqoonta, taariikhda, dhaqanka, iyo murtida innaga
luntay welina lumaysa. Waayihii fogaaba marka laga
yimaaddo, taariikhdii dhowayd baa aan si sugan looga
hadli karin, maadaama uusan jirin kayd qorani, ayna ku
dhisan tahay ‘hebel baa yidhi’ iyo ‘hebel kalaa beeniyay’.
Waa sababta taariikhdeennu ay u reeraysan tahay, reer
walbana inta uu jecel yahay sheegto, inta kalana sheelo.
Qoraaga Soomaaliyeed ee maanta joogana xil weyn baa ka
saaran in uu dhibaatadan intii awooddiisa ah wax ka qabto,
oo waayeelka sii dabargo’aya uu ka kaydiyo aqoonta ay
xambaarsan yihiin inta aysan la xijaaban.

NUUN 14

Maxaa wax loo qoraa?
“Xigmad lagu tabaayaad darteed, ugu tacdiishaaye
Fahmuu nagu tallaalaa cilmiga, waa na tarayaaye
Taariikhna waw yahay raggii, tegay xusuustoode.”
—Cismaan Yuusuf Cali Keenadiid: Tacaddii Sow Maaha?
o
Abwaanku waxa uu tilmaamayaa ujeeddooyinka gabayga
iyo waxyaalaha laga dheefi karo. Xilligan uu maansoonayo
waxaa Soomaalida kayd u ahayd maansada, waase tilmaan
qoraalkuna si fiican u qaadan karo. Abwaanka qudhiisu
waxa uu ka mid ahaa dadkii dedaalka ballaadhan galiyay
sidii af Soomaaliga loo qori lahaa, waana kii curiyay fartii
Cusmaaniyada.
o
“Faranjigu wuxuu innooga adkaaday maskaxdii
awoowayaashiis baa u qoran.”2
—Biixi Qaley.
o
Nolosha aadanaha, xaddaaraddooda, iyo horumarkoodu
kama maarmaan qoraal iyo akhris, waana murti laga
2

Muuse Galaal, Perspectives on Somalia, p.13.

kaalinta Qoraalka

15

dheehan karo ahmiyadda uu Alle siiyay qoraalka markii
uu abuurkiisa ku bilaabay qalinka, waxyigii Qur’aankana
akhris. Raadadka ilaa iyo hadda la helay, qoraallada ugu
da’da weyn waxaa laga helay dhulka hadda Ciraaq loo
yaqaan, horana Mesobataymiya loo odhan jiray. Waxaana
laga helay qoraallo dhoobo ku xardhan (clay tablets) oo
intoodii badnayd ay hadda yaallaan Matxafka Ingiriiska
(British Museum) ee Landhan ku yaalla. Qoraalladan
oo da’dooda shan kun oo sano lagu qiyaaso, waxa ay
muujinayaan hannaankii maamul ee halkaa ka jiray, qaabkii
xisaabaadka loo diiwaangalin jiray, hanti-qaybintii ama
saami-siintii dadka kala duwan, sida askarta. In kasta oo
taariikh maskaxda lagu xifdin karo, waa ay adag tahay in
kun askari midba saamigiisa uu hal qof xifdiyo. Murti
Carbeed ayaa tidhaahda: wixii la xifdiyaa waa ay lumaan,
wixii la qoraana waa ay waaraan.

‫ وما كُتب ق َّر‬،‫ما ُحفظ ف َّر‬
o
Nebigana scw waxaa xadiis saxiix ah lagaga soo weriyay
in uu yidhi, “Cilmiga ku dabra qoraal.”

‫قيدوا العلم بالكتاب‬

3

o
3

‫ قيدوا العلم بالكتابة‬waa daciif.

NUUN 16

‫العلم صيد و الكتابة قيده …قيد صيودك بالحبال الواثقة‬
‫فمن الحامقة أن تصيد غزالة … وترتكها بني الخالئق طالقة‬
Aqoontu waa ugaadh qoraalkuna waa dabarkeedi,
Ugaadhaada ku dabar xadhko adag,
Doqonnimada waxaa ka mid ah in aad deero ugaadhsato,
Dabadeedna iyada oo aan dabranayn aad dadka ku sii
dhex dayso.
—Imaam Shaafici.
o
Jooj Orwel (George Orwell), qoraagii Beerta Xayawaanka
iyo 1984, waxa uu tilmaamayaa in ay jiraan—dhaqaale ka
sokow— afar sababood oo qofka ku kallifi kara in uu wax
qoro: anaaniyad iyo ha-lagaa-sheego, jeclaysiga quruxda
ereyada iyo tixiddooda, rabitaan taariikh kaydin, iyo
ujeeddo siyaasadeed. Orwel waxa uu leeyahay ujeeddada
ugu horraysa ee qoraallo badan dhalisaa waa qabweyni
iyo anaaniyad (Sheer Egoism); ha-lagaa-sheego, ha lagu
xusuusto, faan, aad caan noqotid, iwm. Ujeeddada labaad
ee qoraalku ka dhashaa waa jacayl iyo xiise uu qoraagu u
qabo quruxda ereyada, habdhacooda, tixiddooda, iyo in
uu ka soo saaro murti qurux leh (Aesthetic Enthusiasm).
Tan saddexaad waa rabitaan runta lagaga salgaadhayo oo
wixii dhacay diiwaan lagu kaydiyo si mar dambe loogu
aayo (Historical Impulse). Sababta afraad ee qoraal ku iman
karo waxa uu Orwel ku tilmaamayaa ujeeddo siyaasadeed
(Political purpose), taas oo ah rabitaanka in adduunku dhan

kaalinta Qoraalka

17

gaar ah u weecdo, in dadka aragtidooda wax lagaga beddelo,
iwm.4
In kasta oo qoraal walba laga yaabo in afartan sababood
oo wada socdaa ay dhaliyeen, haddana mid uun baa xoog
badanaysa. Qoraagu isaga oo doonaya in uu sooyaal kaydiyo,
ayaa uu lahaan karaa ujeeddo ‘siyaasadeed’ oo uu qoraalkiisu
ka dabqaadanayo, isaga oo islamarkaana ku dedaali kara
qurxinta ereyada iyo wanaajinta habdhacooda, niyaddana
ku haya in uu magac iyo maamuus ku helo dedaalkiisan.
Shakhsiyadda qoraaga, bii’ada uu ku nool yahay, iyo xilliga
uu joogo dhacdooyinka iyo duruufaha ku hareeraysan ayaa
saamayn weyn ku yeelanaya ujeeddooyinkan toodii xoog
badanaysa iyo qaabka ay isula falgalayaan.
Halabuurka Soomaaliyeed waxa ay dareenkooda ku
gudbin jireen maanso, oo qoraalku waa wax innagu cusub, ilaa
iyo haddana aynaan xaqiisa siinnin. Marar badan maansada
Soomaaliyeed waxa ay ku bilaabataa arar tilmaamaysa
sababta dhalisay iyo wixii qofka maansoonaya dareenkiisa
kiciyay. Dhoodaan oo innoo tilmaamaya in uusan gabayga
ka ganacsan, ee duruufaha adduun ku qasbayaan oo uusan
aamusi karin, waxa uu yidhi:
“Uma kiilo maansada sidii, xuud kalluunsada e
Kasha muran ku yaalley xikmadu, kilinkilaysaaye
Kulcubaha xiskay dooda iyo, kiishash laabta ahe
Faallada kalyaha buuxisiyo, kubada uurkayga
Kaah iyo iftiinkay baxshaan, kaaxi maan arage
Kurka gabayga soo muujiyee, sheegidda u kaalman
Ma kaakicinne dhowr goor anigoo, kaalay odhan waayey
4

George Orwell, Why I Write.

NUUN 18

Kud iyo mid karaysa ah afkana, kaabiga u jooga
Geedada wuxuu kuuriyoo, saabka kuududaba
Kol hadduu karsamay oo shidmayoo, aad u kululaado
Lama kaydin karo maansadii, kaayaheed galaye
Saakana karaamaa jirtee, bal aan tix kaynaansho.”
—Dhoodaan: Yaa Kasbaday?
Mar kale waxa uu yidhi:
“Dirqi gabaygu kuma fiicniyo, waan darooryamiye
Kagadayasho door kuma noqdiyo, xaraf la doondoone
Duxna kuma leh dheef lagu dalbiyo, ugu ducee ruuxe
Dardarsiintu way u daran tahee, marin-daygaa u roone
Darsi ma aha la isbaro xigmadi, way da’a weyn tahaye
War waa deeq Ilaah baxshiyo, doobir gooni ahe.”
—Dhoodaan: Uusduugad.
Dhoodaan waxa uu halkan ku tilmaamayaa in halabuurku
uusan ahayn iskayeelyeel, oo uusan dirqi-ku-keen, iyo waxiska-sheeg ku fiicnayn, ee ay tahay in uu gudbinayo dareen
iyo baahi jirta oo ay adkaatay in laga aamuso. Waxaa kale
oo ka muuqata in uu murtida ka fogeynayo dadka aan u
qalmin, ee aan hibadeedi iyo garashadeedi lahayn.
Maansadan Sayid Maxamed waxaa ka muuqda farshaxan
iyo faan badan oo uu ku araranayo inta uusan dooddiisa
gudagalin.

kaalinta Qoraalka

19

“Awal maanso waataan balfoo, beylahshoo nacaye
Waa taan bidcaystoo ka dhigay, buurigoo kale e
Aan booyaamo xalay baa hurdada, layla baashiraye
Ba’dana aan ku dhigo waanigii, buuni ku ahaaye
Barqiyo raacad waxay galaan, badhaha Nowriise
Barkadaha ballaqan iyo ballida, aan buux dhaafsho
Aan butaaco sida karadha waa, bu’ashaydiiye
Aan biyeeyo togaggiyo halkii, bohola oo jeexan
Buurtiyo hannaankaba cagaar, baad aan kaga yeelo
Afartaa bojaye balaan mid kale, baabka ka higaadsho
Halkey bededi laabtaydu aan, biifka ka caddeeyo
Baaljiid rag waw daran yahaye, bayr aan ugu yeelo
Baaruuddiyo rasaastiyo madfaca, bow aan kaga siiyo
Aan bulxamo sidii badaha oo, baxarku qiiqaabay
Aan balbalo sidii beerta oo, baalka roganeysa
Baabuurka aan dhoofsho waa, bixitamayaaye
Aan bandiiraddiyo calanka iyo, bayraqa u taago
Bishaarooyinkii Eebbahay baarax, aan u sheego.”
—Sayid Maxamed: Awal Maanso Waa Taan Balfay.
Halabuurka Soomaaliyeed iska-maansoodka muraad
la’aanta ahi kuma badnaan jirin, mana aysan ku noolayn
bii’ad ay iska xarrago maansoodaan (aesthetic enthusiasm),
sida maansada af Ingiriisiga ku badan. Maansadu muraad

NUUN 20

baa ay lahayd, iyada oo aan quruxdeedii waxba laga dhimayn.
“Haddaan gabayga uurkoo bukiyo, arami kaa keenin
Ama olol jacayl iyo xanuun, kugu ijbaareynin
Afkuun baad kaleedee tixuhu, arar ma yeeshaane.”
— Yuusuf Xaaji Aadan Qabille.
Ibnu Khalduun, isaga oo Aristotal soo xiganaya, waxa uu
ku dooday in ay jiraan toddobo ujeeddo oo haddii uusan
qoraalku midkood ku dhisnayn uu macnadarro noqonayo.
Waxa uu ku adkaysanayaa in wixii toddobadan ka soo
hadhay aysan tixgalin mudnayn.
1. Cilmi cusub yagleeliddiisa, habaynta baababkiisa,
iyo raadraaca masalooyinkiisa iyo qodobbadiisa
kala duwan. Ka dibna uu caalimkii buug ku kaydiyo
aqoontii si cid kale uga faa’iidaysato. Tusaale ahaan,
sidii uu yeelay imaam Shaafici markii uu dejiyay
cilmiga Usuulul fiqh, ama Ibnu Khalduun laftiisu uu
u dejiyay Cilmiga Bulshada (Sociology).
2. In qoraalladii hore lagu dhibaatoodo, isagana Alle u
furo fahankooda, dabadeedna uu faahfaahiyo si uu
dadka ugu furfuro aqoonta ay xambaarsan yihiin.
Kutubta diinta laga barto in badan oo ka mid ahi
waa noocan.
3. In uu gef ka helo qoraalladii dad hore, uuna awood iyo
aqoon u leeyahay in uu saxo oo uu dadka u caddeeyo.
4. In qoraallada mawduuc laga qoray aysan
dhammaystirnayn oo uu danaynayo in uu qabyo tiro.
5. In masalooyinka cilmi gaar ahi leeyahay aysan kala

kaalinta Qoraalka

21

habaysnayn, oo uu u dhaqaaqo sidii uu u hagaajin
lahaa ee uu masalo kasta u dhigi lahaa booskii ay ku
habboonayd.
6. In uu haleelo masalooyin ku kala firirsan laamo
aqooneed oo kala duwan, laakiin isku laan ah, ka
dibna uu ka shaqeeyo sidii uu cilmigaas meel isugu
geyn lahaa goonina ugu sooci lahaa.
7. In qoraallada cilmi gaar ah laga qoray ee asaaska u
ahi ay aad u dheer yihiin una faahfaahsan yihiin,
ka dibna uu soo koobo isaga oo masalooyinka
lamahuraanka ah aan waxba dhaafayn, si barashada
cilmigaasi u fududaato.5
“Wixii intan ka soo hadhay waa waxqabasho aan loo
baahnayn, waana jidkii saxnaa oo la garab maray,” ayaa uu
Ibnu Khalduun raaciyay.
Waxyaalaha toddobadan ka baxsan ee uu tilmaamay
waxaa ka mid ah in qoraagu uu qoraal ka horreeyay soo
qaato dabadeedna inta uu ereyada kala beddelo oo kala
wareejiyo uu isagu sheegto lahaanshaha qoraalka ka dhasha.
Waxaa kale oo uu farta ku fiiqayaa qoraallada mawduucii
ay ku saabsanaayeen wax lamahuraan u ah ka tagaya, ama
wax aan loo baahnayn ka buuxinaya. Falkan oo kale waxa
uu ku tilmaamayaa jaahilnimo aan u cuntamin in uu ku
tallaabsado qof garaadkiisu fayow yahay.
Ujeeddooyinka ay Ibnu Khalduun iyo Orwel tilmaameen
iskama hor imaanayaan, oo waxa aad mooddaa in afarta
Orwel sheegay ay guud ahaan la xidhiidhaan bilaabidda
qoraalka. Halka toddobada Ibnu Khalduun ay qiimaynayaan
natiijadii iyo midhihii qoraalka. Tusaale ahaan, laan
5

Al-Muqaddimah. bb.3/1103-1107.

NUUN 22

aqooneed oo cusub in uu yagleeliddeeda qofku isku hawlo
waxaa ku kallifi kara mid ka mid ah afartii sababood ee uu
Orwel tilmaamay, ama iyaga oo wada socda.
Halabuurka Qoraalka
Qoraalka cusub in uu halabuur ugub ah la yimaaddo waxaa
Ibnu Khalduun hortii ka hadlay Imaamul Xaramayn,
al‑Juwayni. Kitaabkiisa siyaasadda sharciga ah ku saabsan
markii uu ka hadlayay in qof laga fiican yahay hoggaamiye
laga dhigi karo iyada oo kuwii ka fiicnaa ay joogaan, waxa uu
yidhi: arrintan waa la isku khilaafay aragtiyo kala duwanna
waa laga dhiibtay, haddii aan qolaba wixii ay tidhi soo
guurin lahaana waxa aan ka baqay labo arrimood; mid waa
arrin aan aad uga ilaaliyo qoraalladayda kana dhowrsado,
oo naftayda sarriigashada badani ay neceb tahay— waana
in aan dudubiyo cutub laga soo minguuriyay hadalkii dadkii
hore, waxaana aan u arkaa xatooyada aqoontii dadkii hore
iyo fadhataysiga qoraalladii dadkii sharafta lahaa! Intaa
waxa uu raacinayaa: qofkii damca in uu wax qoro waa in uu
ubucda qoraalkiisa ka dhigaa wax aan dhigane hore loogu
tagayn, wixii uu xigasho uga maarmi waayana waa in uu u
soo qaataa in uu ku kaabo ujeedkiisii iyo maqsuudkii uu
lahaa. Arrinta labaad ee uu diiddan yahay waa in uusan
rabin in uu ku dheeraado wax aan ujeedkii kitaabka ahayn.6

o
6

‫ تحقيق عبدالعظيم الديب‬-‫الغيايث‬, b.315.

kaalinta Qoraalka

23

Alxaasil, qoraalku waa in uu ujeeddo lahaadaa, midhihiisuna
ay noqdaan kuwo dheef leh, ee uusan noqonnin ‘anna waa
i kan’. Horaa loo yidhi, “‘Anigaa hadhay’ looma hadlee,
‘hadal baa hadhay’ baa loo hadlaa.” Halabuur cusub oo
faa’iido maqnayd laga helayo waa in qoraalku xambaarsan
yahay. Ibnu Khalduun toddobadan ujeeddo waxa uu
ugu adkaysanayaa in qoraallada faraha badan ee aan
dhammaanayn ay caqabad ku noqonayaan waxbarashadii
iyo aqoon raadintii. Tusaale ahaan, imaam Nawawi isaga
oo ku dhaqmaya ujeeddada toddobaad ee Ibnu Khalduun
tilmaamay, ayaa waxa uu qoray kitaabka Minhaajka oo uu
ka soo gaabiyay kitaabka la yidhaahdo al-Muxarrar oo
yar dheer, mad-habkana loo cuskan jiray. Imaam Nawawi
ujeeddadiisu waxa ay ahayd in uu qoro kitaab kooban oo
Muxarrarka badhkiis ah, ayna fududdahay in la xifdiyo,
wixii faa’iidooyin dheeraad ahna uu raaciyo.
Minhaajkii waxa uu noqday kitaab aad u qiime badan,
dabadeedna waxaa dhacday in isagii lagu mashquulo
oo mar labaad dib loo ballaadhiyo, sharax iyo faahfaahin
ciiddaa ka badanna la raaciyo, ilaa ujeeddadii qoraaga
meesha laga saaray. In ka badan boqol kitaab ayaa laga
qoray! Waxa ay ka mid tahay sababaha ilaa xilli dhowayd
wadaaddada Soomaaliyeed in badan aqoontooda fiqhigu
ay ugu koobnayd inta Minhaajka ku qoran, ee aysanba u
gudbin kutubta kale ee mad-habka Shaaficiyada. Beryahan
dambe waxaa soo baxay qolyo kale oo aan iyaguna Buluuqul
Maraamkaba dhaafin. Sidan oo kale ayaa loogu dhibban
yahay kutubta naxwaha, oo asalkiisaba loo baranayay in uu
barashada laamaha kale ardayga ka caawiyo. Isagii ayaaba
boholihii xargaga noqday oo ardaydii xidhay.

NUUN 24

Qoraallada Soomaalida,oo badankoodu taariikh‑ku‑sheeg
ku saabsan yihiin ayaa sidan oo kale loogu rafaadsan yahay.
Intooda badan waxa aad mooddaa in hal qof wada qoray;
waa dameer labadiisa dhegood oo waxba isma dheera, aan
ka ahayn dhanka ay difaacayaan (badanaa: qabiilka qoraaga)
iyo dhanka ay eedda saarayaan (qabiillada ay is‑hayaan). In
yar oo saafi ah, oo ay dadnimadoodu u diidday in ay wax
bilaa macne ah qoraan ayaa lagu nool yahay ee inta kale
waa xaabo mudan in qaboobaha dhaxanta laga shito!
“Biyo badan badh baa calow ah, hadal badanna badh baa
been ah.”
—Murti Soomaaliyeed.
o
Marka aad rabto in aad wax qortid, ka feker baahida
dadkaaga; maxay u baahan yihiin? Maxaad ka qaban kartaa?
... Qoraalkaagu yuusan noqon mid jaahwareersan oo aan
xaaladaha lagu jiro la soconnin. Iyada oo geel loo heesayo,
yuusan gorayo u heesin. Islamar-ahaantaana, yuusan kaa
noqon dameeri dhaan raacday.
“Gabay aan abuuraa hadduu, aniga ii muuqdo
Waxaan dooni meel ugub ahayd, inaan abbaaraaye
Ayaan kale astaan lehe waxaan, arar ku faalleeyey
Ruuxii aftahan loo yaqaan, ama abwaan sheegtay
Wax if jira wax aakharo jiriyo, waxaan la eeganba

kaalinta Qoraalka

25

Waa inuu ogaadaa sidii, uur-ku-baallaha e
Aadmiguna siduu aawilaa, dhaaxba la arkaaye
Amin soo socdaa wuxuu ahaan, waan odorosaaye.”
—Dhoodaan: Ogeysiis
Baahida bulshadaada, wanaagga aad la rabtid, iyo xaajada
aan damacsan tahay in aad ka hadashid ku dedaal in ay
iswaafaqaan intii aad awooddo. Sidan Abwaan Dhoodaan
sheegay, halabuurka la curinayaa waa in uu abbaarayo meel
ugub ah oo aan hore salkeeda loo soo taaban. Waana in
uusan laf cad toobin ku hayn. Wanaag adduun iyo mid
aakhiro wixii dadka dani ugu jirto abbaar. Sheeko kale
oo jacayl ah, oo “anna waa i kan” ah, ka fogoow iyada oo
dadkaagi musiibooyin kale rifayaan. Sheeko jacayl oo kuwii
hore ka duwan in aad qortid cidna kaama hor taagna. Taas
waxaa la mid ah in aad wax ka qortid wax wanaagsan oo
aysan dadkaagu hadda baahi badan u qabin, sida qaabka
loo dhiso daaro dhaadheer oo wada muraayad ah! Amni,
wadanoolaansho, waxbarashada iyo tayaynteeda, dhaqaalaha
sida loo kobciyo, ka faa’iidaysiga khayraadka dhulkeenna,
akhlaaqda wanaagsan, horumarinta shakhsiga/ nafta,
nolosha qoyska, iwm., ayaa maanta lamahuraan innoo ah.
Ma joogno xilli aynu ku mashquulno “irbadda caaraddeeda
imisa jinni baa ku dul ciyaari kara?”.
Maanta masuuliyadaha ugu waaweyn ee qoraaga
Soomaaliyeed saaran waxaa ka mid ah ururinta iyo
kaydinta sooyaalkeenni iyo dhaqankeenna sii lumaya, ee
dadkii xambaarsanaa maalinba midi aakhiro la aadayo intii
uu yaqaannay iyada oo aan cidi ‘maxaad haysaa?’ odhan.

NUUN 26

Dhalinyaro wada ‘Qoraa’ ahna baraha bulshada ayaa ay
hadaltiro isku maaweelinayaan. Maanta waxa aynu in badan
u aynay isxilqaankii dhawr nin oo dhalinyarannimadoodii u
huray in ay kaydiyaan aqoontii iyo sooyaalkii ay soo gaadheen
ee sii baaba’ayay. U fiirso dhaqanka, aqoonta, murtida
iyo suugaanta Muuse Galaal kaydiyay iyo taariikhda Aw
Jaamac ururiyay. Dhammaan qaamuusyada af Soomaaligu
waxa ay tixraacaan qaamuuskii Yaasiin Cismaan Keenadiid.
Intani waa tusaalayn e, waxgarad badan oo dedaalay waa
ay jiraan. Maantana dedaalkoodii baa aynu dheefsanaynaa.
Waxa aadse mooddaa in innaga la innagu tacab khasaaray,
oo aynu kaalinteennii gabnay.
In aad mawduuc wax ka qortaa qasab kaaga dhigi mayso
in aad tahay khabiir aqoon dheer u leh. Waxaa kugu filan
danayn, u kuurgal, dedaal iyo garasho fiican, iyo aqoon guud
oo aad u leedahay sida wax loo qoro. U fiirso maansayahanka
Soomaaliyeed. Isaga oo aan khabiir ku ahayn baa uu ka
maansoodaa waxa uu rabo. Curinta maansada ayaa uu
khabiir ku yahay, xaajada uu ka maansoonayana waxa uu
ku sameeyaa dabagal iyo u fiirsi qotadheer. Waxaa kale oo
uu leeyahay aqoon guud oo ku saabsan afka, dhaqanka,
hiddaha, iyo sooyaalka dadkiisa iyo degaankiisa. Intaas ayaa
u suuragaliya in uu maanso ka curiyo wax kasta oo dadkiisa
iyo degaankiisa xidhiidh la leh. Xitaa mawduucii uu furfuri
kari waayo, qaab kale oo uu wax uga dhaho ma waayo. Sidaas
si la mid ah ayaa la gudboon halabuurka qalinmaalka ah.
Waa in uu ka dhisan yahay aqoonta guud, leeyahay garasho
fiican oo uu wax ku faaqidi karo, iyo farshaxannimo qoraal.
Nebigu scw waxa uu yidhi: “Iga gaadhsiiya [diinta] hal
aayadna ha ku ahaato e.”

kaalinta Qoraalka

27

‫بلِّغوا عني ولو آية‬
Maqaal kooban oo dadka faa’iido u leh ka bilow. Haddii
aad ka badan awooddana waxba ha ka hagran dadkaaga.
Waari maysid e war ha kaa hadho. Aakhiradaada wax u sii
hormarso. Nebigu scw waxa uu sheegay in qofku marka
uu dhinto camalkii loo qorayay uu joogsanayo, wixii aan
ka ahayn saddex ay ka mid tahay aqoon uu ka tagay oo la
dheefsado. Qoraal faa’iido leh oo aad qortay, ayaa adiga oo
qabrigaaga ku jira xasanaad lagaaga qorayaa. Laakiin waa
in ay la socotaa niyad wanaagsan oo Alle dartii ah. Si kasta
oo uu u qiime badan yahay oo looga faa’iideysto, haddii ay
istusnimo iyo ha-lagaa-sheego kaa ahayd, aakhiro waxba
kuma lihid, sida uu Nebigu scw innoo caddeeyay. Maalinta
Qiyaame dadka ugu horreeya ee Naarta lagu tuuri doono
waxaa ka mid ah qof Qur’aanka aad ugu fiicnaa dadkana
bari jiray, mid jihaad ku dhintay, iyo mid hanti badan lahaa
oo sadaqo badan bixin jiray. Saddexdaba istusnimo ayaa ay
ka ahayd, oo midi waxa uu rabay in dadku yidhaahdaan
waa qaari’, midna in geesi lagu tilmaamo, kan kalana in
la yidhaahdo waa deeqsi. Intii ay rabeen waa loo yidhi
abaalmarintoodiina adduunkay ku heleen, ka dibna Naarta
ayaa lagu tuurayaa! Suubbanihii scw waxa uu yidhi:
“Camalladu waxa ay ku xidhan yihiin niyada, qof kastaana
waxa uu leeyahay waxa uu niyaystay.”

‫إمنا األعامل بالنيات وإمنا لكل امرئ ما نوى‬
Khayr iyo Alle dartii niyayso. Qabweyni, anaaniyad, iyo

NUUN 28

rabitaanka in dadku kaa hadlaan oo lagu ammaano iska
ilaali.

KAALINTA QORAAGA

Masuuliyadda Qoraaga Soomaaliyeed
Qoraagu waxa uu isu xilsaaray in uu halabuur iyo
gadhwadeen ku noqdo nimcada qoraalka ee Alle innagu
galladaystay. Waxaa saaran masuuliyad iyo ammaano ay
waajib tahay in uu hagar la’aan u guto; taas oo ah kaydinta,
kobcinta, dhowrista, iyo faafinta aqoonta iyo garashada
ummaddu leedahay.
َْ َ
َ َ َ ْ ُّ َ ُ َ ُ ُ ْ َ َّ َّ
‫ات إ ِ ٰل أهل َِها‬
‫إِن‬
ِ ‫الل يَأم ُرك ْم أن تؤدوا المان‬

“Alle waxa uu idin farayaa in aad ammaanada u guddaan
ciddii lahayd,”
Aqoonyahanka iyo halabuurku waa haldoorka
ummadda hore u kiciya, una ifiya jidka. Waxaa xil ka
saaran yahay sidii uu ugu horkici lahaa wixii dheefteedu

NUUN 30

ku jirto, una baal marin lahaa wixii dhibaato u keenaya.
Si ay taasi ugu suuragasho, waxaa lamahuraan ah in uu
xambaarsan yahay aqoon diimeed iyo mid adduunyaba.
Waa in uu dhaqankii iyo sooyaalkii ummaddiisa garanayo,
dhowrana baadisooca dadkiisa. “Waxa beddela umamku
waa aqoonyahanka. Laakiinse waa marka aqoonyahanka
kaydkiisa aqooneed[…] saxan yahay, waa in aanu weel
wax lagu shubay ahayn e [caqli] wax naqdin kara waa in
uu yahay. Haddii aqoonyahanku ahaan lahaa weel wax lagu
shubay, haan la buuxiyay, dee CD-yada iyo DVD-yada
ayaa aqoonyahan noqon lahaa sow ma aha?!”, ayaa uu yidhi
Sheekh Mustafe X. Ismaaciil mar uu jeedinayay maxaadiro
cinwaankeedu ahaa ‘Waa Kuma Aqoonyahan?'. Aqoontu
iska raro ma aha e waa in la buunsho bixiyaa oo wixii dheef
leh la dhoweystaa, inta kalana qashinka lagu daraa. Qofku
aqoonta uu bartaa waa in ay wax u kordhisaa, qofnimadiisa
iyo garaadkiisana ay kobcisaa.
“Haddaan guga kuu kordhaa,
gaboow mooyee ku tarin,
garaad iyo waaya-arag,
illeen wax ma dhaantid geed.”
—Gaarriye: Gurmad
o

َْ
َ َْ
ْ ُ َّ ُ َ ْ َ ْ ُ ُ
ْ ْ َ
ْ ‫خر َج‬
ِ ‫ت ل َِّلن‬
‫وف َوتن َه ْون َع ِن‬
ِ ‫اس تأ ُم ُرون بِال َمع ُر‬
ِ ‫كنتم خي أم ٍة أ‬
َّ َ ُ ْ ُ َ َ ُ ْ
ۗ ِ‫المنك ِر وتؤمِنون بِالل‬

Kaalinta Qoraaga

31

“Waxa aad tihiin ummaddii ugu khayrka badnayd ee
dadka loo soo bixiyay; waxa aad faraysaan wanaagga,
xumahana waa aad reebaysaan, Ilaahayna waa aad
rumaynaysaan.”
Wanaagga in la isfaro oo ummadda samaha lagu hagaa
waxa ay keenaysaa in xumaantii laga daadiyo. Dadkeenna
maanta dhibta haysataa cidna kama qarsoona haddii aan
la iska indhatirayn: qabyaalad, eex, caddaaladdarro, dhaqan
baaba’, nidaam xumo, fawdo, waxqabshasho la’aan, danaysi
gaar ah, boob, gumeysi shisheeye, xisaabtan la’aan, waxgarad
garaadkii gudhay,… Waa halkii uu Xaaji Aadan Afqallooc
lahaa,
“Wax na diley inkaar tacasubay nagu abuureene
Wax na diley inaga Reer fulaan laynaga adkaaye
Wax na diley idaacado kaddiba iyo dhaarta iibka ahe
…
Wax na diley afkiyo dhaqanka oo la akhiraayaaye
Wax na diley Islaamnimada aan la ixtiraamayne
Wax na diley amwaashiga bukaan loo ixsaan faline
Wax na diley abkood bahalahoo cunay adduunkiiye
Wax na diley mujtamacaan aqoon nolosha insaane
…
wax na diley addoon daallinoo lagu ismaa Aw e’
Wax na diley Iblays fooxle yidhi awliyaan tahaye
Wax na diley islaan saar qabtay dumarku aadaane
Wax na diley ibtilo Qaad ahoo rogey akhlaaqdiiye
Wax na diley agyuururid shaxdaad ku indho beeshaaye
Aadmigu dhammaantii horay u ambaqaadeene

NUUN 32

Aradkiiba laga guuryey oo samaday aadeene
Miyaynaan la mid ahayn maxaa ina alhuumeeyey!”
—Xaaji Aadan Afqallooc: Wax Na Diley
Maansadan Xaaji Aadan waxa ay ku beegnayd 1967-kii,
laakiin maanta in la tiriyay ayaa la moodaa. Sababtuna waxa
weeyaan in aan wax badani iska keen beddelin ilaa xilligaa.
Horumarkiiba waxa aynu u qaadannay adeegasho iyo agab
kala jaad ah oo guryaha lagu sharraxdo, ama jeebka lagu
sito. Dhaqan ahaan iyo dadnimo ahaanba in badan ayaa
aynu hoos uga sii dhacnay halkaas uu Xaajigu tilmaamay.
“Alle ku doori” mar baa ay duco noqotaaye, bulshadeennu
doorin khayr qabta ayaa ay u baahan tahay. Waxa ay u
baahan tahay in mar labaad, sidii haan gunta laga soo tolo.
Waxa ay u baahan tahay in aan korka laga dhayin e, maasha
la saro, hurgumooyinka bulshadeenna ku raageyna laga
daweeyo. Waa in la hirgaliyaa isbeddel bulsheed oo gun
iyo baar ah si aynu ula ambaqaadno asaaggeen, oo aynu
balaayada, baaska, iyo baryootanka uga baxno. Duul aan
isbeddelin Alle ma dooriyo.

ُ َ
َّ َ ْ َ َ ُ ّ َ ُ َ َ َّ َّ
ُ ّ ‫ت ُي َغ‬
‫س ِه ْم‬
ِ ‫يوا َما بِأنف‬
ِ ٰ ‫إِن الل ل يغ ِي ما بِقو ٍم ح‬

Masuuliyadda aqoonyahanku waa in uu dhaliyaa
isbeddelkan, oo uu bulsho cusub gunta ka soo dhisaa. Waa
in uu beddelaa dhaqanka, fekerka, iyo maanhagga bulshada
la hadhay, kuna rakibaa nidaam jihayn cusub. Haseyeeshee,
aqoon kasta oo uu xambaarsan yahay, iyo awood kasta oo u
leeyahay kala hufiddeedda iyo kala haadinteeda, guul badan

Kaalinta Qoraaga

33

ma gaadhi karo haddii uusan lahayn awooddii iyo kartidii
uu ku gudbin lahaa, sidaas awgeedna ma horseedi karo
isbeddelkii loo baahnaa. Hagitaanka bulshadu waxa uu u
baahan yahay in aqoonyahanku la yimaaddo halabuurkii uu
ku fulin lahaa, kaas oo suuragalinaya samaynta “…aragtida
guud ee bulshadu rumaysan tahay,” sida uu Sheekh Mustafe
ku tilmaamay maxaadiradiisa.
o
Bulshooy adigay bokhraday
Beerkayga adaa gogladey
Boggeyga adaa huwadey
Wadnaha adigaa barkaday
Bishmaha adigaa furfura.
Baxaalliga hawlahaaga
Bidhaansiga waayahaagaa
Bisaylkaba iigu wacan.
Markii lagu bililiqaysto
Markii baaqaagu yeedho
Ayaan boholyow gabyaa
Dareenku baraarugaa.
—Hadraawi: Bulsho.
o
“Madmadowga ay yeelatiyo siday u maaryaaddey
Goortaan indhaha soo marshee milicsi daymoodo
Sidaan ahay masuulkii arlada waw mudducayaaye

NUUN 34

Dalka yaa u maqan baan hawada kaga murmaayaaye”
—Jaamac Kadiye: Masaawaad.
o
Waa in aan adiga oo hurdo dheer ku jira lagu gilgilin ee
aad heegan ahaatid. Marka dadku hurdaan, waa in aad wax
saadaalin iyo sahamin ku maqnaatid. Meel fog in aad wax
ka aragto ayaa lamahuraan ah, oo aad guryasamo reerka u
soo sahamisaa iyaga oo aan geeddiba weli ku fekerin. Ma
aha in dabada lagaa riixo, oo aadan col iyo abaar toonna
war u haynin sidii lax dhukan. Booskaa waxaa buuxiyay
“waxgaradka” hadda innoo jooga ee aan waxba la soconnin,
soona baraaruga goor xeedho iyo fandhaal kala dhaceen.
Halabuurku geesinnimo, dhiirranaan, iyo dhabar-adayg
ayaa uu u baahan yahay. Tusaale waxaa kuugu filan ragga aan
murtidooda halkan ku soo qaatay iyo sooyaalkoodi. Laakiin
geesinnimadu ma aha in aad haadaan iska tuurto, ee waa
in aadan ka leexannin xaqii iyo runtii aad u halgamaysay.
Bulsho hoggaaminteed iyo beddeliddeedu ma aha wax
fudud, oo Soomaalidu hore ayaa ay u tidhi, “Canaan ka
yaab reer ma doojo.” Aqoonta aad xambaarsan tahay iyo
halganka aad ku jirtaa waa dhaxalkii Nebiyada cs, iyaguna
wixii ay soo mareen waa aad ka war haysaa.
“Wax na diley ammuur waajib aad kaga baqdaa eede,”
“Wax na diley dantoo lagu akhiro yuu cadhoon oday’e,”
—Xaaji Aadan: Wax Na Diley.

Kaalinta Qoraaga

35

o
“Nin baqdaa ma halabsado,
bayd gaabku kuma galo,”
—Gaarriye: Uurkubaalle.
o
Waa in aad samir iyo dulqaad u yeelato gudashada
waajibkaaga, ee maalinta ay kululaato aadan qalinka tuurin,
ama dhanka kale ka soo jeesannin.
Qoraa ahaan, halabuurkaagu waa in uu yool leeyahay,
mabda’na ku dhisan yahay. Waa in aad nadiif tahay oo
wanaagga aad dadka ugu yeedhaysaa uu kaa muuqdo.
Ma aha in labo isdiiddan midna lagaa maqlo midna lagaa
arko. Ma aha in aad noqotid “iidheh” lagu shubto. Abwaan
Gaarriye ayaa mar uu hordhac u samaynayay maansadiisa
Uurkubaalle, waxa uu tilmaamayaa ahmiyadda ay leedahay
in shakhsiyadda halabuurku nadiif ahaato, isaga oo taas
sababaynayana waxa uu yidhi, “[maansayahanka] waxaa
lagu qiimeeyaa shakhsiyaddiisa.” Haddii aad wax iska
walaaqanayso cidina warkaaga qaddarin mayso, tixgalin
badanna siin mayso. Gaarriye waxa uu ku sii daray,
“Haddaad doonayso inaad noqoto maansayahan, …
maansayahaynkii DADKA, waa inaad adigu karaamo
yeelataa, shakhsiyaddaadu waa inay karaamo yeelataa.”
Karaamadaasina waxa ay ka dhalanaysaa, sida abwaanku
tilmaamay, “…in wax la iigu soo hagaago; meel la iigu soo

NUUN 36

hagaago oo qofku maansadayda ugu soo hagaago waa in uu
helo.”
“Sidii ugub-haween waa inuu u asturraadaaye,”
—Jaamac Kadiye: Aftahan.
Haddii aad gabbaldaye noqoto oo aad hadba dhanka
cadceeddu kaa jirto u wareegto, waa dhibaato. Maalinba
jihada dabayshu u dhacayso yaan lagaa helin e, waa in
aad xididdo gundheer ku qotontaa. Ha ku guulwadayn
halabuurkaaga, ee ku dedaal in aad xaqa iyo runta
garabtaagnaatid, kuna taagnoow hadh iyo habeen. “Xaq baa
lagu bacrimiyaa” halabuurka e, la jiifiyaana bannaan waa uu
ku hagaasaa.
Maansada Aftahan ee Jaamac Kadiye abwaanku waxa uu
talooyin muhiim ah siinayaa qofka halabuurka ah. “Xaqqa
waa inuu ku addimaa oo arrimiyaaye, ” ee uusan eex iyo iin
toona ka shaqaynin. “Ummaddiisa waa inuu sinnaan ugu
adeegaaye,” ee uusan noqonnin fiqi tolkii kama janna tago.
Saxafiga dadka marin habaabiya ee ciddii uu maalintaa
taageersan yahay, ama biilkiisa bixisa, ama qabiilka uu
ku abtirsado, dhankeeda u janjeedhaa waa uu qaayo
beelayaa, qaddarin iyo qiimana yeelan maayo. Kuwaa uu u
xaglinayo ayaa maalinta ay ku sannifaan tuuraya, cid kalana
awalba naxariis uma haynin. Sidaas awgeed, “Waa inuu
ikhyaar daacada oo jira ahaadaaye,”... “In kastaan kolley
Aadanaha iimood laga waayin; insaaninnimo waa inuu ku
ismanaadaaye”.
Ummad baa ku sugaysa, farriin baad siddaa e, hungurigu
yuusan kaa xumaan. Waa in aad aqoontaada iyo aragtidaada

Kaalinta Qoraaga

37

xor u tahay.
“Wax na diley adduun niman raboon eegahayn sharafe,”
—Xaaji Aadan: Wax Na Diley
Qoraalkaagu yuusan la qiimo noqon qamadi qorraxda
taalla oo qofkii qadaadiic bixiya daasad loogu qaado.
Yaysan kaa noqon “maxaan malmaluuqaa oo aan shilimaad
ka helaa”, ee noqo qof bulshada u boqran oo baahideedu
ay dhaqaajiso dareenkiisa. Si fiican u dhugo murtida
abwaannadan:
“Duxna kuma leh dheef lagu dalbiyo, ugu ducee ruuxe,”
—Dhoodaan: Uusduugad.
“Soddon laguma baayaco
Boqor laguma caabudo
Biidhiqaatenimo iyo
Baqas waa ka xaaraan.”
—Gaarriye: Uurkubaalle.
“Magac ba’ay ninkii doonayiyo miis yar inuu qaato
iyo sharafta kii muujiyaa muunad kala roone.”
—Jaamac Kadiye: Masaawaad.
Marka ay diin gasho, ee aqoonyahanka waxsoosaarkiisu

NUUN 38

uu noqdo hadba sida ay madaxdu wax u rabaan, ee maalinna
uu “xalaalun xalaal” yidhaahdo, maalinta xigtana “xaraamun
xaraam,” ee uu noqdo shaabbad lagu bannaysto dhiigga,
sharafta, iyo hantida dadka, ha ogaado gooddiga Alle ee ah:

ْ ْ َ َ َ ُ ُ َ َّ ُ ْ ْ َ َ َ ْ َ ُ ُ ْ َ َ َّ ٌ ْ َ َ
‫ولون هذا مِن عِن ِد‬
‫فويل ل ِلِين يكتبون الكِتاب بِأيدِي ِهم ثم يق‬
ً َ ًََ
َّ
ْ ‫ِيل فَ َويْ ٌل ل َ ُه ْم م َِّما َك َت َب‬
ْ‫ت َأيْدِيه ْم َو َويْ ٌل ل َ ُهم‬
ُ َ ‫اللِ ل َِي ْش‬
‫توا بِهِ ثمنا قل‬
ِ
َ
ْ
‫م َِّما يَكس ُِبون‬

“Hoog waxa uu u sugnaaday kuwa ku qoraya kitaabka
gacantooda, dabadeedna dhahaya: kani Alle agtii ayaa uu ka
yimid, si ay ugu gataan qiime yar. Hoog baa ugu sugnaaday
waxa ay gacmahoodu qoreen, hoog baana ugu sugnaaday
waxa ay ka dheefayaan.”
Sheekh Mustafe oo isna arritan tilmaamayay waxa
uu yidhi, “Aqoonyahanku hadduu caloosha aqoonta ka
hormariyo, aqoonyahan ma aha. ‘Maxaan cunaa’ haddaad u
noolaato; hadday noqoto ‘aqoontaydu maxay goysaa; suuqa
maxaan ka gooyaa?’. Haddaanay aqoontu xishood iyo cilmi
iyo wax qiimaynaynine, waxa ay qiimaynaysaa uu noqdo
‘sidee lacag lagu helaa—walow badda ku dhacnee?’, qiimo
ma leh markaa … Aqoonyahanku haddii uu noqdo qof
la iibsan karo; suldadu iibsan karto, dawladuhu laaluushi
karaan oo iibsan karaan, aqoonyahan ma aha. Hadduu
aqoonyahanku noqdo qof qabiilku iibsan karo; toban oday
intay kuu yimaaddaan ku yidhaahdaan ‘reerku saasuu
damcay’, waa lagu iibsaday.”

Kaalinta Qoraaga

39

“Wax na diley dantoo lagu akhiro yuu cadhoon oday’e,”
—Xaaji Aadan: Wax Na Diley
Soomaali haddii aynu nahay, maanta xaaladdeennu
meel xun baa ay maraysaa. Tiro ma leh abaaraha inna soo
maray, waxa keli ah ee aynu kala hadhnaana waa magac
aynu u bixinno. Garaad iyo garasho kama kororsanno. Sida
ummushu xanuunka foosha u illowdo, baa aynu baaba’ii
abaarta u illownaa marka roob yari da’o, meelna waxba
ma dhiganno. Biyihii aynu la’aantood u dhimanaynay,
iyaga oo horteenna qulqulaya ayaa aynu daawannaa, mase
garanno kaydsada. Halabuurkii Soomaaliyeed kaalintiisi
meeday? Weli ma la hayaa hal buug oo masiibadan iyo
xal u raadinteeda laga qoray? Imisa maqaal oo macna leh
baa saxaafaddeenna ku soo baxay? Dadka ma la baray sidii
ay dhibta abaarta uga hortagi lahaayeen? Wacyigalintii
meeday? Roobka Allaa hayee, marka cirku awdmo in
aynaan gaajo u dhammaan xal ma loo raadiyay?
Meeday kaalintii uu halabuurku ku lahaa
waxbarashadeennan
baaba’a
taagan?
Boqollaal
“aqoonyahan” oo inta adduun shahaado taalla xambaarsan
baa innoo jooga e, maxaa innagu kallifay in aynu tobannaan
manhaj dugsiyeed sidii bariis la soo degno? Ma dow baa
in waxgaradkeennii oo makhaayadaha fadhi-ku-dirir la
fadhiya ilmaheenni la baro Nakuuru, Najraan, iyo Niilka
Masar iyo Xabashi isku haystaan, isaga oo aan dalkiisii
waxba ka aqoonnin? Goorma ayaa aynu ka baxaynaa tiihan?

NUUN 40

“Adduunyadan Ilaahay dhisiyo uunka lagu beeray
Afrikaanka mooyee khalqigu naga ayaan roone
Aqoon iyo cilmi bay leeyihiin amase iimaane
War Soomaali aafada heshay la ashqaraareene”
—Jaamac Kadiye: Aftahan.
Abwaanku Afrikaanka waa uu ku dembaabay!
Bulshada Soomaaliyeed waa ay mudducaysaa.
Haldoorkeedii iyo halabuurkeedii baana hagraday. Waxa
ay rabtaa halabuur waxa ka daahsoon u iftiimiya. Waxa ay
rabtaa haldoor u halgama xaqeeda, halaqana ka dhowra.
Waxa ay rabtaa afhayeen u hadla.
“Innaga waxa ina baylihiyay aqoonyahankaynnu daba
soconnay. Aqoonyahankeennii meel cidla’ ah buu ina dhigay.
Ka Soomaali ahaan, waxa ina qaybiyay, ina burburiyay,
xadkaa ina gaadhsiiyay, waa aqoonyahankeennii. Waayo,
aqoontuu sidaan noqonin tii iftiinka ahayd ee bulshada
ifinaysay. Aqoon ku xoogsi ah uun bay noqotay ka ugu
fiicani, isagu ku xoogsado oo uu wax ku korodhsado,
laakiin dalkiyo bulshada aan midna waxtar u lahayn. Aqoon
xorriyad leh oo horumar keeni karta oo Rabbigeedna
rumaysan aakhrideedana ka fekeraysa, adduunkeedana
dhisaysa ayaynnu u baahan nahay.” ayaa uu yidhi Sheekh
Mustafe.
Aan ku soo gunaanado hadalkan qiimaha badan ee ku
jiray maxaadiradii ‘Waa Kuma Aqoonyahan?’, oo Sheekh
Mustafe ku tilmaamayo aqoonyahanka loo baahan yahay,
iyo haddii la helo waxa ka dhalanaya. Sheekhu waxa uu
hore u soo sheegay in aqoonyahanku toosh dadka u sido

Kaalinta Qoraaga

41

uuna jidka wanaagsan ugu ifinayo, laakiin tooshkaas
waxaa keli ah oo “sidi kara qof garaadkiisu xor yahay,
kayd aqoomeedna leh, waxa uu sheegayaana ay ka run
tahay oo noloshiisa ka muuqato. Intaa haddaad heshaan,
adduunkanna magac baad kaga tegaysaan, iyo maamuus,
aakhirana waad liibaanaysaan. Waana inta ay Anbiyadu
qaban jirtay, iyo dadkii hormuudka u noqday umamkooda
dhammaantood; dadkii umamkooda hormuudka u noqday
ee aqoonyahanka u ahaa waa waxa ay sameeyeen.”
o
“Marka beladu sooyaanto
Saadaashu beenowdo
Saca nuguli kaa leexdo
Adna sebenka raac maaha
Inan sabadu duugoobin
Sayax iyo ugbaad waayin
Sudda iyo degaankaagu
Surmi iyo harraad yeelan
Ama saacu guur-guurin
Sohda ceelku dheeraannin
Adaa yeeli kara saasba
Heedhee Sahraay heedhe
Saxariirka aafaadka
Saxallada kal-meerkooda
Sambabkuba col weeyaane
Marka saymo loo iisho

NUUN 42

Ama soofku jaanqaado
Ushu way sabooshaaye,
Ha ku dagan sidsidadkeeda
Qalinkaa wax suureeya
Kugu sima halkaad doonto
Saaxiib kal furan weeye
Sunto fara-ku-hayntiisa
Weliga a ha sii deynin
Sisin iyo ku beer muufo
lyo laanta saytuunka,
Ku qotomi sugnaan waarta
Iyo nabadda seeskeeda
Samo iyo ku doon heedhe
Dunidiyo sinnaanteeda
Ku dawee sawaaceenka
Iyo siica daacuunka
Ku burburi sarbaa mooska
Iyo soohdimaa meersan
Ku midee samuud raaca
Midabada la sooc soocay
Dadkan tobanka saamood leh
Weligaa ha tumin seefo
Iyo sabaradaha mowdka
Dar samaysan baa yaalla
…
Erey sami wuxuu gooyo
Allow yaan ku jarin soodhka
Garashada ka dhigan seefo.
…

Kaalinta Qoraaga

43

Heedhee Sahraay heedhe
Dhulka iyo wixii saran
Sare iyo wixii laalan
Inta sudan intii seemman
Waxa jira sir iyo caadba
Rabbi qudha sax weedhiisa
Sida uu ku yidhi buuxi
…
Garashiyo sugnaan hoyso
Falka sami ha kuu raaco
Mana jiro sed kaa baaqday
Ilbaxnimadu saas weeye
Sirta noloshu taas weeye.”
—Hadraawi: Sirta Nolosha.
o

ِ ‫الس َم َو‬
‫ات َوالْ َ َر ِض َني َحتَّى ال َّن ْملَ َة ِف ُج ْح ِر َها َو َحتَّى‬
َّ ‫إِ َّن اللَّ َه َو َم َلئِ َكتَ ُه َوأَ ْه َل‬
ِ ‫الْ ُحوتَ لَ ُي َصلُّو َن َع َل ُم َعلِّمِ ال َّن‬
‫اس الْخ ْ ََي‬
“Alle, malaa’igtiisa, inta samooyinka jooga iyo inta
dhulalka jooga, xataa qudhaanjada godkeeda ku jirta, iyo
kalluunkuba, waxa ay u ducaynayaan qofka dadka khayrka
bara.”

NUUN 44

QORAAGA IYO AKHRISKA

“Maxaad kula talin lahayd qofka raba in uu qoraalka
bilaabo?”
“Akhris, akhris, akhris.”
Waa weydiin iyo warcelinteed ay badanaa isweydaarsadaan
qof qoraa ah iyo mid raba in uu qoraa noqdo. Ceel nin galay
baa laga waraystaaye, inta wax qaayo leh qortaa waxa ay ka
siman yihiin akhris badnaan.
Haddii aadan weligaa arkin cid kubbad ciyaaraysa,
si kasta oo laguugu sharxo, waa ay adkaanaysaa in aad
keentid oo aad kubbad fiican ciyaartid. Kubbadda waxaa
lagu bartaa daawasho iyo dhaqangalinta wixii la arkay iyo
wax lagu daray. Daawashada ciyaartooyga xirfadda leh
waa cashar. Qoraalkuna waa la mid. Qofku haddii uusan
waxba akhriyin sidee ayaa uu ku kala baranayaa qoraalka
wanaagsan iyo midka liita? Boqollaal buug oo ka hadlaya
sida wax loo qoro in aad akhrido waxaa ka dheef badan in

NUUN 46

aad akhrido buugaagta caadiga ah. Akhri buugaagta aadka
loo ammaano. Akhri buugaagta qorayaashoodu qaddarinta
badan helaan. Raadi sababta ay ammaanta ku muteen.
Sidaas oo kale, akhri kuwa la dhaliilo, oo isku day in aad
ogaato sababta. Labadaa dhexdooda aqoon badan baa
kaaga kordhaysa.
Qalin iyo buug qaado oo qoraalka kala dhig-dhig adiga
oo u fiirsanaya sida qoraagu wax u qoray: ereyada qoraagu
xushay ee uu adeegsaday, qaabka uu isu raaciyay, sida uu
isugu tidcay weedhaha iyo afkaaraha, meesha uu ku hakaday,
meesha uu ku joosaday, iyo qaabka uu wax u tilmaamayo
iyo dareenka ay ku galinayso. Isweydii waxa ku kallifay in
uu qaabkaa u qoro, iyo sababta uu erey u doortay— ma heli
karayay mid kaga habboon? Adigu sidee ayaa aad u qori
lahayd? Ma isleedahay mid ka fiican baa aad qori kartaa?…
Shirkadda Toyota waxa ay baabuur samaynta ka eegatay
shirkad Maraykan ah. Baabuurka Shefroleey (Chevrolet)
ayaa ay iibsadeen oo ay kala furfureen si ay wax uga bartaan.
Ka dibna waxa ay la yimaaddeen naqshad cusub oo ay iyagu
leeyihiin. Maantana Toyota waa shirkadda iibisa baabuurta
ugu badan, hannaankeedii shaqana waxa uu noqday mid
caalamka laga wada adeegsado ama halbeeg noqda ah
oo ay xitaa shirkado aan baabuurta samayn adeegsadaan.
Laga‑barayba laga badi.
o
Hadalka waxa uu ilmuhu ka bartaa bulshada uu ku dhex
nool yahay. Si dabiici ah oo hawl yar ayaa uu u nuugaa
iyada oo uusan buug iyo qalin qaadannin. Ka warran haddii

qoraaga iyo akhriska

47

saddex-jirku baran lahaa magac, magacuyaal, meeleeye, fal,
falkaab, diiradeeye, xidhiidhiye, ….? Weligiiba ma hadleen.
Al-Jaaxid oo ka mid ah halabuurka tusaalaha loo soo
qaato marka laga hadlayo qoraalka wanaagsan iyo qoraal
badnidaba, waxaa lagu tilmaamaa in uu buugaagta aad u
jeclaa, oo buuggii uu arkaba uusan dhigi jirin ilaa uu wada
akhriyo, wixii uu doonaba ha ku saabsanaado e. Buug jacayl
waxa uu ka gaadhay heer uu dukaammada buugaagta
kiraysan jiray, si uu u dhex joogo habeenkii marka laga
maqan yahay oo uu buugaagta taalla u akhristo.
Waxa uu leeyahay: aqoonta waxaa lagu helaa in duruusta
la dhigto, laakiin waa in kutubta aad akhrisanaysaa ka
badato casharrada aad qaadanaysid oo aad adigu iswaddid,
dhaqaalaha aad kutubta u huraysidna waa in uu kaala
macaanaado midka ay kuwa balwadda lihi ku bixiyaan
balwaddooda, qofkii aan heerkaa gaadhinna aqoonta kama
haleelo darajo wanaagsan oo ka dhigta hormuud laga
dambeeyo. Waa halkii Hadraawi lahaa:
“Marka aad sunuud hayso
Waxa suuq mug weyn yaalla
Ha la simin kitaab weeye.”
—Hadraawi: Sirta Nolosha.
Culamada Muslimiinta kuwa ugu qoraalka badan waxaa
ka mid ah Ibnul Jawzii (508-597H). Mar uu taariikhdiisa
wax ka qoray waxa uu tilmaamay in uu akhriyay in ka badan
labaatan kun (20, 000) oo buug, welina uu aqoon kororsi
ku jiro. Waxaa sidaas oo kale isna u akhris badnaa Ibnu
Xajar al-Casqalaanii oo ciddii maanta rabta in ay cilmiga

u
i
o
d
q
m
h
a
m
s
c
k

‫؛‬

‫ىل‬

NUUN 48

xadiiska barataa aysan kutubtiisa ka maarmin. Waxa
uu qoray in ka badan 150 kitaab oo intooda badan aan
mawduucooda looga dabo hadlin. Tusaale kale waxaa innoo
noqon karaa Imaamul Xaramayn, al-Juwayni (419-478H),
caalimkii weynaa ee gadaashii kutubta Shaaficiyada ee la
qoray ay intooda badani kutubtiisa ku dhisan yihiin, ilaa
iyo haddana kutubtiisa masaajidda, dugsiyada Qur’aanka,
iyo jaamacadahaba lagu dhigto. Waxa uu yidhi: “Cilmul
kalaamka hal kalmad kama aanan odhan ilaa aan hadalkii
Qaadi Abuu Bakar (al-Baaqillaani) keligii ka xifdiyay labo
iyo toban kun oo warqadood.” Cilmul kalaamka oo keli ah
iyo hal caalim qoraalladiisii baa uu 12,000 oo warqadood
ka xifdiyay intii uusan cilmigaa wax ka qorin. Ogow waa
xifdi ee waxaa ka sii badnaanaya inta uu daalacasho uun
ku dhaafay. Markii uu wax ka qorayna waxa uu noqday
tixraac. Maxaa aad ka filaysaa culamadiisii kalana in uu
ka xifdiyay? Imaamul Xaramayn usuulul fiqhiga culamada
looga dambeeyo ayaa uu ku jiraa, ardayga ilaa hadda
barashada cilmigaa doonayaana badanaa kitaabkiisa yar
ee al‑Waraqaat ayaa uu ka bilaabaa. Mar kale akhriskiisa
isaga oo tilmaamaya waxa uu sheegay1 in casharrada uu
sheekhiisii ka qaatay mooya e, uu keligii akhristay boqol
mujallad2 oo cilmiga usuulka ah.
Waxa uu sheegay in uu xifdiyay konton kun3,
waxsoosaarkiisa aqooneed ee ilaa maanta gundhigga ah
1 Al-Qiyaathii, b.75, hordhaca tifaftiraha.
2 Kutubta/ buugaagta waaweyn badanaa dhawr qaybood oo kala daabacan
ayaa laga dhigaa mid kastaana waa mujallad. Buuggan aad akhrinaysaa waa
hal mujallad. Haddii uu qayb kale lahaan lahaana waxa uu noqon lahaa labo
mujallad (volume).
3 Konton kun baan ku akhriyay konton kun—ayaa uu yidhi.

qoraaga iyo akhriska

49

marka la eegana wax lala yaabo ma aha. Fiqiga Shaaficiyada
kutubta laga qoray intooda badan waxaa udub dhexaad u
ah oo ay ku wareegaan Mukhtasar al-Muzani (‫)مختــر املــزين‬.
Imaam Muzani waa ardaygii imaam Shaafici, aadna ugu
dedaalay faafinta mad-habka. Mukhtasar al-Muzani waxa
uu gaadhay heer gabadhii gurigalaysa alaabta ay gurigii
waalidkeed ka sii qaatado uu ku jiro. Muzani ciyaar kuma
gaadhin darajadan e, sida laga soo tebiyay, kutubta kale
inta aan laga hadlinba, Risaalada imaam Shaafici ayaa uu
konton sano akhrin iyo daraasayn ku waday oo uu lahaa
mar kasta oo aan akhriyo wax cusub baa iiga baxa. Waa hal
kitaab oo aan gaadhin 600 oo bog.
Kitaabkaas ay kuwa kale ka dabqaataan midka loo maro,
ahna dawliska lagaga dhaansado, waa sharaxa al-Juwayni u
sameeyay—Nihaayatul Madlab fii Diraayatil Mad-hab (‫نهايــة‬
‫)املطلب يف دراية املذهب‬. Kitaabkan ka dib isaga uun baa lagu dabo
faylay oo noqday tixraaca koowaad. Isagii ayaa udubdhexaad
cusub noqday, maadaamana uu aad u ballaadhan yahay,
waxaa soo gaabiyay ardaygiisii, imaam Qasaali, oo u bixiyay
al-Basiid (‫)البســيط‬, haddana u sii gaabiyay al-Wasiid (‫)الوســيط‬,
mar kalana u sii gaabiyay al-Wajiiz (‫)الوجيــز‬. Raafici ayaa sii
waday, isna waxaa ku xigay imaam Nawawi iyo Ibnu Xajar
al-Casqalaani,... waana meesha uu ka soo baxay kitaabka
fiqhigeenna ugu sarrayn jiray: al-Minhaaj (‫منهــاج الطالبــن وعمــدة‬
‫)املفتــن‬.
Sida uu soo tebinayo as-Subki, waxaa la sheegaa in
imaam Juwayni uu maalin ardaygiisii Qasaali ugu yeedhay:
Fiqiyoow... Ka dibna waxa uu arkay in Qasaali yaraystay
fiqinnimada oo uu derejo ka sarraysa ka jeclaa. Markaas
ayaa uu ku yidhi: Albaabkan fur. Waa meel kutub ka

NUUN 50

buuxdo. Waxa uu yidhi: Fiqi (faqiih) la ima odhan ilaa aan
kutubtan oo dhan weeleeyay.
o
Qoraa ahaan, waxa aad akhrinaysaa waa qaar mawduucaaga
toos u taabanaya iyo qaar kale. Asalkuna waa in aad kuwa
mawduucaaga ah dedaal gaar ah galisid. Aqoontii mawduuca
iyo qaabka wax looga qoraba waa in aad ka dheregtid.
Akhrisku ma aha tababbarasho oo keli ah e, waa kaydkii
xogta iyo aqoonta laga tixraacayay. Qoraalka jiraalka ahna
tixraac kama maarmo, haddii uusan ahayn qof waayihiisa
gaarka ah ka sheekaynaya (memoir, ‫)مذكــرات‬.
Qoraagu markan waxa uu wax u akhrinayaa xog urursi.
Waa lamahuraan in qoraagu isku hawlo in uu aqoontiisa
dhiso oo uu si fiican u yaqaanno takhasuskiisa iyo tixraacyada
uu leeyahay, aqoonyahankiisa wax-ku-oolka ah, qiimaynta
iyo kala garashadooda, iwm.
Taariikh Soomaaliyeed haddii aad ku hawlan tahay,
waa in aad aqoon fiican u leedahay waxa laga qoray, cidda
qortay, iyo qiimaha aqooneed ee ay leeyihiin, si aad u xigato
wax iyo cid mudan xigasho.
Buugba wax baa uu ku fiican yahay, sida Ibnu Xasam
yidhina, mid bilaa faa’iido ahi ma jiro. Garo buugga aad
akhrinaysid ee tixraaca kuu noqonayaa meesha uu ku fiican
yahay, iyo meesha uu ku liito ama ku dhaliilan yahay.
Qaabka aad akhriska u wajahaysaana waa uu noocyo
badan yahay. Mar baa ay kugu filan tahay in aad dul marto
si aad mawduuca guud iyo waxa ku jira u ogaatid. Laga
yaabee in aadan muddo u baahan, laakiin marka dani kaa

qoraaga iyo akhriska

51

soo gasho waa aad taqaannaa dantii meel aad ugu hagaagto
oo buuggaa macaariif baad tihiin.
Buugaagta qaarna sidii carrab lo’aad oo caws helay baa si
fiican loo goostaa oo daanka dambe la dhigaa, ka dibna la
ridqaa ilaa nafaqadii oo dhan laga tuujiyo.
Wixii aqoon iyo murti ku jira ka guro oo midhaha iyo
caleenta inta aad ka mudhxiso, laamihii oo qallalan ka tag,
ama iyagana diiro, haddii ay curdin yihiinna qudhoodaba
raamso!
Faa’iidooyinka aad ka kororsatid diiwaangasho oo kala
habee. Qasab ma aha in aad hadda adeegsatid e, waa
kaydkaagii aqooneed. Tixraac iyo xigashadana ha ka illaawin
si aad hadhow ugu noqoto, taariikhdii aad qortayna raaci.
Kutub badan ayaa asalkoodu ahaa waxyaalo faa’iidooyin
ah oo akhriste ka qortay buug uu akhrinayay ama xusuus
akhriskaasi ku dhaliyay.
Hadal aad buug ka qortay, bayd gabay ah oo aad
maqashay, maahmaah, odhaah, weedh, amaba hal erey oo
kaadh kuugu qoran, ama buug ama dhijitaal ahaan kuugu
kaydsan oo aadan sannado badan u baahan, ayaa laga
yaabaa in aad maqaal ama qoraal kale ugu baahato mar.
Haddii aadan mar hore meel dhigan lahayn, hadda uma
aadan aydeen.
Wax badan oo buuggan ku jira sidaas ayaa aan ku
ururiyay. Waana tii culimadeennu yidhaahdeen: cilmigu
waa sidii ugaadh baxsad badan e, qalinka ha lagu dabro.
Qoraagu waa kii galal iyo faylal badan leh ee mashaariic
badan ay qabyo u yihiin. Hal mar baan wax qoray qoraa
laguma noqdo. Qoraa—waa magac ka tarjumaya joogtaynta
qoraalka. Waa xirfad. Xirfadduna hal mar kuma koobnaato.

NUUN 52

o
Wixii aad akhridaa waa dhito kuu taalla. Nin sheekh ahaa
oo Baytul Maqdis tagay ayaa la weydiiyay: ma aragtay Ibnu
Taymiyah? Haa. Noo tilmaan markii la yidhina waxa uu
ku jawaabay: waa sidii Qubbatus Sakhrah4 oo kitaabbo laga
buuxiyay oo leh carrab hadlaya!
Qofkii kutubtiisa akhriyaa waa uu arkayaa akhris
badnaantiisa iyo inta meelood ee uu wax ka soo xiganayo.
Akhris badnidu waxa ay u suuragalisay in uu waqti yar
xifdigiisa kitaab ka qoro. Su’aal laga soo weydiiyay magaalada
Xamaah ee Suuriya waxa uu jawaabteedii yeedhiyay intii
u dhexaysay duhurka iyo casarka. Hadda waa buug gaar u
daabacan oo ardayda waqti aan yarayn ka qaata (‫)الحمويــة‬.
Mar nin amiir ahi weydiistay in uu u qoro axkaamta
siyaasadda iyo maamulka dawladeed la xidhiidha, waxa uu
hal habeen ku qoray kitaabkiisa siyaasadda sharciga ah ku
saabsan (‫)السياســة الرشعيــة يف إصــاح الراعــي والرعيــة‬.
Keligiina ma aha e, culamo badan iyaga oo xabsi ku jiray
ayaa ay qoreen kutub ilaa hadda la dheefsado. Kitaabka
weyn (15 mujallad) ee fiqhiga Xanafiyada ee al-Mabsuud
(‫ )املبســوط‬oo uu qoray imaam Sarakhsii, waxa uu in badan
u yeedhiyay ardaydiisii isaga oo xabsiga ku jira iyaguna
ay bannaanka fadhiyaan, markii la sii daayayna waa uu
dhammaystiray.
Buugyaraha barashada cilmi xadiiska laga bilaabo ee
Nukhbatul Fikar (‫)نخبــة الفكــر‬, waxa uu Ibnu Xajar qoray
isaga oo safar ah. Ibnul Qayim waxa uu Zaadul Macaad
4

Waa masjidka leh qubbadda dahabiga ah ee dad badani u yaqaannaan Aqsa.

qoraaga iyo akhriska

53

(‫ )زاد املعــاد‬qoray isaga oo safar ah. Sidaa oo kale, Rawdatul
Muxibbiin wa Nuzhatul Mushtaaqiin (ُ‫روضــ ُة املحبــن ونزهــة‬
‫)املشــتاقني‬, oo 600 oo bog kor u dhaafay, waxa uu qoray isaga
oo safar ah kutubtiisiina aan la joogin. Hordhaca ayaa uu
ku cudurdaaranayaa oo waxa uu leeyahay:
“Waxaa laga rejaynayaa qofkii uu kitaabkaani gacantiisa
soo galo, in uu u cudurdaaro qoraagiisa. Maxaa yeelay, waxa
uu qoray xilli uu degaankiisii ka fogaa kutubtiisiina ay
kala maqnaayeen. Halkee baa ay gaadhi karaan qalbigiisa
noogay iyo dedaalkiisa rafaadsan, iyada oo ay jirto in
badeecadiisuna ay burseel tahay oo qofkii iyada oo kale
watana ay ku dhabowday in loogu maahmaaho: ‘wax
badan baa warkoodu araggooda dhaamaa’. Waa kan isaga
oo naftiisa kabdhaw uga dhigay leebabka kuwa fallaaraha
gana, bartilmaameedna uga dhigay carrabyada kuwa
wax dhaleeceeya; akhristihiisu dheefta ayaa uu leeyahay,
qoraagiisuna dhibtiisa (magdhaw, eed i.w.m). Tani waa
badeecadiisii oo adiga laguu soo bandhigayo;... si wacan
ayaad u haysan doontaa ama si wanaagsan ayaad u siidayn
doontaa, wax aan intaa ahayn hadday kaa mudatana, Alle
ayaa kaalmo u ah, Isaga ayaanna talo saaranaynaa!”
o
Aqoonta mawduucu waa lamahuuran, laakiin qasab ma aha
in aad bilowgaba khabiir ku tahay waxa aad rabtid in aad
wax ka qortid. Buug aad u aragto in loo baahan yahay ayaa
aad hawshiisa gali kartaa adiga oo aan aqoontii aad ku qori
lahayd wada hayn. Laakiin inta aad ku jirto hawshaa waa in
aad barato wixii aad u baahnayd.

NUUN 54

Akhrinta mawduucaaga ku saabsani waxa ay kuu
suuragalinaysaa in aad ogaatid halka wax marayaan, doodaha
taagan, arrimaha laga faraxashay, kuwa aan daboolka laga
rogin, caqabadaha jira,... iwm., si aad wax loo baahan yahay
oo macne leh u qortid ee aadan wax mar hore laga gudbay
iyo badeeco suuqa ka baxday isugu mashquulin ama wax la
qoray aadan waqti iskaga lumin. Waxa aad qoraysaa yuusan
noqon saambuuse laga addimay.
Halabuurka dadkiisa la dareenka ah uma baahna in uu
isweydiiyo waxa loo baahan yahay ama in uu baadhitaan u
galo e, isagaa bulshada ka horreeya oo sahan iyo hormuud
u ah. Isagaa taagantooda faalleeya, timaaddadana sadaaliya
ilaa hadhow marka sidii uu sheegay wax u dhacaan la dhaho
adigaa na habaaray qumayahow!
“Haddaan Bari ina qalayn
Haddaan Bogox ina fantayn
Beelaha agaheenna yaal
Haddaynaan buro ku noqon
Tukii baallaha caddaa
Adduunyada baadideenna
Bannaanada kaga xeroon
Boogteenniyo dhaawaceenna
Haddaan baga layna odhan
Miyaynu isbaran lahayn!”
—Hadraawi: Bulsho (1980).
o
In aad qortid wax dadku daneeyaan waxtarna u leh,

qoraaga iyo akhriska

55

waxaa ka horraysa in aad adigu isdhistid oo aad noqotid
qof leh aqoon iyo garasho oo wacyigiisa guud dhisan
yahay. Qoraagu ma ahaan karo lax dhukan oo col iyo
abaarba moog. Wax badan akhri oo maankaaga quudi.
Ha isku koobin mawduuc yar ee garashadaada ballaadhi
oo waxgaradnimo ku dedaal. Qof weyn oo aqoon la bidayo
ma aha in uu ka jaahil noqdo waxyaalo caammadu taqaan
oo doqoni-garatay ah. Ibnu Xasam ayaa innoo soo tebiyay
odhaahdan, “Aqoon kasta in baan ka qaatay—qofku in uu
maqlo dad wax sheegaya uusanna fahmin waa dhib weyn.”,
ka dibna waxa uu raaciyay: run badanaa!
o
Qalin qori aad buugga ku calaamadiso iyo meel aad wax
ku qorto diyaarso marka aad wax akhrinaysid. Wixii ku
cajabiya hoosta ka xarriiq, haddii uusan dhawr sadar ka
badnayn. Haddii kale qaybta dhan xarriiq hoos aadaysa
barbardhig. Haddii ay hal erey tahayna goobaabin gali.
Wixii su’aal aad ka qabtid, summadda su’aasha (?) ku ag
qor. Wixii aad la yaabtidna midda yaabka (!) ku qor. Wixii
qalad ah ×, wixii muhiim ah *, haddii uu aad muhiim u
yahayna ***. Haddii qaybtaas ama weedhaasi aad kuu
cajabisayna xiddig saaro. Hadhow adiga oo aan buuggii
wada akhriyin baad meelahan kuu calaamadsan toos u
abbaari kartaa.
Wixii faallo ah, ama su’aalo kugu soo dhacay, ama
sixitaan ah, ama wax kale oo aad ku xusuusatay… ku ag
qor. Aayad Qur’aan ah, xadiis, maahmaah, odhaah, iwm.,
baa aad xusuusan kartaa, maanso ayaa kugu soo dhici

NUUN 56

karta, buug kale oo aad akhriday oo si kale uga hadlay ayaa
aad xusuusan kartaa… in aad sidan samaysaa waxa ay kaa
caawinaysaa in aad aqoontaadii isku xidhid ee aysan kaa
noqon jasiirado kala go’doonsan oo aan shaqo isku lahayn.
La falgal qoraalka, ha isu daadraacin, hana la diririn e,
u akhri qaab naqdin ah, ayaa uu yidhi Ibnu Xasam. La
sheekayso, su’aalo weydii, dood la gal meeshii munaasib ah.
Laakiin waa in aad heerkii kuu suuragalin lahaa arrimahan
joogtaa oo aad leedahay gundhiggeedii. Waa halkii
Soomaalidu tidhi: “Cilmi aan ku baree caqli aad la kaashato
ma leedahay?”. Cali al-Cimraan waxa uu leeyahay: buugga
ama qoraaga ha isu horwadhin sidii mayd horyaalla ciddii
maydhi lahayd e, ku akhri dhugasho iyo dhiifoonaan.
Akhrisku ma aha in aad wada liqdo wax kasta ama aad
qashin isku qulaamiso. Waa naqaysi iyo in aad hadhow sidii
shinnida malab miid ah ka dhiijisid.
“Qofkii helaya maan fiicanee, madax fayow haysta
Run la miidhay dhegihiisa, waa inaan ku miisaaye.”
—Dhoodaan: Ha Midowdo.
o
Akhris Lafagurid
Qoraalku, gaar ahaan buuggu, waxa uu leeyahay qalfoof isu
haysa oo qaabaysa cadkiisa una yeesha muuqaal. Mortimer
Adler iyo Jaarlas Faan Dooren, waxa ay leeyihiin si aad
qalfoofta iyo qaabdhismeedka buugga u daalacatid, waa in

qoraaga iyo akhriska

57

aad ku akhridaa indho sidii raajada (X-ray) ah oo ka dusaya
cadka dusha ka saaran iyo huga lagu asturay. Akhriska
lafagurka ah ee aan hoos ku soo koobay oo faahfaahsan
waxaa looga bogan karaa buugga How to Read a Book ee ay
iska kaashadeen labadan qoraa.
Marka hore meelee buugga oo aqoonso waxa uu yahay
iyo waxa uu ka hadlayo. Raadi dulucda buugga. Qaybaha
muhiimka ah ee buugga la soo bax, u fiirso qaabka la isugu
habeeyay ee ay isu haystaan ee keenaya in ay buug ahaan
isugu dhafmaan ama dhismaan.
Lafdhabarta uusan la’aanteed istaagayn hel. Raadi
meelaha uu la’aantood u dhutin karo, meelaha sidii faryarada
ah ee uu u baahan yahay laakiin uu ka maarmi karo walow
uu dhaawacmayo, iyo meelaha sidii timaha aan qaabkiisa
wax u dhimayn ee quruxda iyo shacniga ku kordhinaya.
Sida baruurta badani ay habsami-u-socodka qofka u
saamayso, ayaa hadalka badan ee qoraalka lagu naaxiyo ee
qalfoofta buugga la huwiyaana uu xarragada uga dilaa. Waa
in uusan ahayn weyd lafo ah oo sanka laga qabsado, ama
baruur dubaaxinaysa oo lagu laqanyoodo. Waxaa loo baahan
yahay isu dheellitirnaanta muruqa, baruurta, iyo qalfoofta si
xarragadu ugu toosto, uuna socodka ugu laafyoodo.
Qaabdhismeedkii marka aad heshid, heerka xigaa waa
in wixii buuggu siday la aad eegto. Muxuu yahay ujeedka
qoraagu? Sababta uu buugga u qoray iyo waxa uu rabo in
uu ku soo gudbiyaa maxay yihiin?
Ereyada uu adeegsanayo dhuux oo u fiirso sida uu u
adeegsanayo. Ma yihiin kuwo ku habboon? Ma adeegsi
cusub baa mise waa mid la isla yaqaan? Haddii uu mid
cusub yahay, miyaa uu u baahnaa mise waa uu iskallifayaa?

NUUN 58

Ma ka maarmi karay? Ereyadu ma buuxiyeen kaalintii
qoraagu u xushay oo macnihii iyo farriintii ma xambaari
karaan mise maya?
U fiirso weedhaha, farriintooda, iyo sida ay isugu xidhan
yihiin. Eeg dhererkooda iyo gaabnidooda iyo saamaynta ay
taasi ku leedahay farriinta iyo fahankeeda iyo quruxda ama
xiisaha qoraalku leeyahay.
Tuducyada u gudub oo raadi farriintooda iyo
xidhiidhkooda. Dood gaar ah miyaa ay qaarkood
xambaarsan yihiin? Mise doodda qoraagu waxa ay ku dhex
filiqsan tahay tuducyo iyo weedho badan? Haddii ay sidaa
tahay, isku day in aad soo ururisid dooddaa. Ma ku saxan
yahay qoraagu in uu sidaa yeelo? Maxaa ku kallifay? Maxaa
aad ka baran kartaa?
Tallaabooyinkii iyo caddaymihii dooddu ku dhisnayd
haddii wax ka maqan yihiin waxa aad ku heli karta
dabagalkan aad samaynaysid. Haddii ay wax maqan yihiin,
isweydii sababta qoraagu uga tagay: ma ilduuf baa mise
ulakac? Mise waa gef iyo garasho la’aan?
Biyadhaca buugga, u fiirso qaabka qoraagu u xalliyay
mawduucii ama uga jawaabay su’aalihii—ma ku guulaystay?
Sabab? Ma ku guuldarraystay? Sabab? Maxaa aad ka baran
kartaa?
Haddii uu qayb ku guulaystay oo xalku yacyacood yahay,
maxaa aad isleedahay waa lagu hagaajin karaa? Haddii uu
karintii ka badiyay sidii cunto ilmo ama duq ilko la’ loogu
talagalay, halkee ayaa ay ahayd in uu dabka kaga qaado?
Si kasta oo loogu dedaalo, buug qof qoray iin kama
madhna. Waa camal aadane iyo caadadiis oo tobanka
ma buuxiyo. Taas niyadda ku hay oo ha isu curyaamin

qoraaga iyo akhriska

59

in aadan qori karin wax dhan kasta ka dhammaystiran.
Qoraalku dhiirrasho iyo kudhac kama maarmo. Baqdinta
badani maxay waxgarad aqoontiisii naga hor taagan tahay!
Markaas ayaa aad fahmaysaa in indha-adayggu yahay sed!
o
Marka aad buuggii sidaa u lafagurtid, waxa aad awooddaa
in aad adeegsato qaab kale oo buugga muhiimka ah loo
weelayn karo oo xogtiisa loo dhuuxi karo: waa in aad
soo gaabisid ama soo koobtid. Waa hawl u baahan fahan
qotadheer oo ka dhashay lafagur buuxa oo buugga aad ku
samaysid e, ma aha in aad qaybo ka saartid oo keli ah. Waa
in aad kala garan kartaa waxa asalka u ah buugga ee la’aantii
dhismihiisu uu dumayo, faraca laga maarmi karo, qurxinta,
iyo wixii awalba dheeraadka ku ahaa ee qorayaashu mararka
qaar qoraalka ku naaxiyaan.
Buugaagta akhrintooda iyo lafagurkoodu ku anfacayaan
ma aha kuwa wanaagsan oo keli ah. Kuwa liita ee aadan
u bogin iyagana raadi cilladdooda si aad uga dhowrtid
qoraalkaaga. Halkee looga yimid? Maxaa dhaawacay?
Ogowna waxgaradku waa kii ku waantooba qayrkii. Ugu
yaraan niyadda ayaa ay kuu dhisayaan in aad wax dhaama
qori kartid. Xusuuso Ibnu Xasam: buugna faa’iido kama
madhna.
Aqoonta ka sokoow, akhrinta badan waxa ay qoraaga u
suuragalinaysaa in uu barto qoraalka wanaagsan, iyo in uu
kala saaro qaabka habboon iyo midka aan habboonayayn
ee wax loo qoro. Imaam Awzaacii (88-157H), oo
mad‑habkiisa fiqhiga ah muddo dheer lagaga dhaqmayay

NUUN 60

Suuriya iyo nawaaxigeeda, ayaa waxa uu leeyahay: Waxa
aan la qaadanaynin u baro si la mid ah sida aad u baranaysid
waxa la qaadanayo.
Waxa xun sidee ayaa aad uga leexan kartaa haddii aadan
garashadiisaba aqoon u lahayn? Imaam Sufyaan ath-Thawrii
(97-161H) oo ka mid ahaa taabiciintii yaryaraa ayna wax
ka barteen Abuu Xaniifah, Awzaacii, Maalik, iyo imaamyo
kale, ayaa markii uu qoraalka xadiiska ka hadlayay waxa
uu sheegay in uu saddex siyaabood u qorto: mid waxa uu u
qortaa in uu ku dhaqmo, midna in uu ogaado jiritaankiisa oo
uu haysto laakiin uusan ku dhaqmin, iyo mid uu ogaansho
uun uga dan leeyahay ee uusan wax tixgalin ah u hayn.
Qoraagana sidaas oo kale ayaa la gudboon; wax badan oo
kala duwan akhri, adiga oo ujeeddadaadu tahay in mid wax
aad adeegsato aad ka heshid oo uu kuu noqdo meel aad
ka dabqaadatid, midna aad jiritaankiisa ka war haysid waa
intaas oo aad mar u baahataa e, midka saddexaadna aad u
akhridid in uu noqdo sidii bahal aad naftaada ku xuuxisid
si aadan isaga oo kale u qorin!
o
Akhriska badani ma qasbayo akhrinta buugaag badan
e, waxaa laga yaabaa, sida Cabbaas al-Caqaad laga soo
tebiyay, in hal buug oo aad saddex mar akhridaa ka dheef
bato saddex buug akhrintood.
Akhriska badani tiro ahaan iyo tayo ahaanba waa uu
noqdaa. Ku celcesho buugga ku cajabiya ee aqoontiisa ama
habqoraalkiisa aad wax badan ka baran kartid. Culamo hal

qoraaga iyo akhriska

61

kitaab 700 oo jeer akhriyay iyo kuwo 1000 jeer akhriyayba
waa ay jiraan. Caalimkii Muxammad ad-Daquulii (‫)ال َّدغُــ ْو ِ ُّل‬,
oo ka mid ahaa ardaydii imaam Muslim, waxa uu sheegay in
mar kasta, haddii uu safar yahay iyo haddii uu negi yahayba,
uu afar kitaab joogto u akhrin jiray: kitaabkii Muzani ee
aynu soo marnay, kitaabka al-Cayn oo uu qoray Khaliil
ibnu Axmed al-Faraahiidii (100H-170H)5, Taariikhda
Bukhaari6, iyo Kaliilah wa Dimnah.
Waa fiqhigii, luqadii, taariikhdii, iyo madaddaaladii.
Adigu ma leedahay buugaag sidaa kuu weheliya mar kasta?
Akhrin qotadheer u la kala bax oo dheegasho ahaan ugu
tababbaro kii habqoraalkiisu heer sarreeyo. Ka dhigo ulo
aad ku tukubtid, sidii qof aan lugihiisa keligood ku socon
karin. In qoraa kale wax laga eegtaa kuma koobna bilowga,
ee waa wax ay sameeyaan xitaa qorayaasha hirgalay.
Maadaama aanan arkin buug Soomaali qortay oo
qoraalka si faahfaahsan uga hadlaya, waxa ay noqotay in
aan kuwo kale raadiyo. Kuwaas qaabdhismeedkooda,
mawduucyadooda iyo xogta ay xambaarsan yihiin, iyo
habqoraalkooda, ayaa aan wax badan ka bartay, ku qaabeeyay
wixii iga dhex guuxayay, kana helay wax badan oo aanan ku
baraarugsanayn ama aanan aqoon u lahayn, ka dibna aan
raadcayn iyo ururin ku bilaabay.
Buugga al-Faaruuq markii aan qorayay, taariikh
nololeedyo badan baa aan daraaseeyay qaabdhismeedkooda,
habqoraalkooda, mawduucyada ay abbaareen iyo sida ay uga
hadleen iyo weliba macluumaadka sida ay u kala xusheen
5 Waa qaamuuskii af Carabi ku qoran ee ugu horreeyay.
6 At-Taariikh al-Kabiir—waa taariikh nololeedkii dadka xadiiska wariya oo
sidii qaamuus u habaysan.

NUUN 62

iyo sida ay isugu dubbarideen—marka xogtu suququl tahay
sida loo maareeyo, marka ay badan tahay sida loo kala
naqaysto, iyo waxa mudan in diiradda la saaro. Waxa ay
noqotay in aan raadiyo taariikh nololeedyada dad u dhigma
Cumar rc oo hoggaamiyayaal ummadeed soo noqday, sida
Juuliyas Siisar, Nabooliyoon, madaxdii Maraykanka oo qaar
qayb ka ahaayeen asaaskii hannaan dawladeed oo cusub.
Mawduucaaga sida wax looga qoray akhris baa aad ku heli
kartaa, haddii aad jid cusub jeexaysidna, kaagaa laangooyo
u noqonaya dadka kale e ku soco.
o
Halabuurkaagu si uu u koro ku hab halabuur cuddoon oo
nafaqo u leh. Markaa uun baa aad kaalingal (qualified, ‫)مؤهل‬
noqon kartaa, sidii aynu ku soo marnay hadalkii Imaamul
Xaramayn, al-Juwayni.
Taagtaa tallaabso oo hadba qoraal kula heer ah raadso.
Haddiise aad ismaqiiqdo oo kabo kaa waaweyn aad ku
socod baro istidhaahdid, in aad kufaysaa waa hubaal, lamase
oga in aad ka soo kaban doontid oo aad mar kale sare u
kici doontid. Heerkaaga garo. Hana isku dhererin qoraa
gaasabaxay oo halabuurkiisu hirgalay adiga oo bilow ah.
Nebigu scw waxa uu yidhi: qofka wax uusan haysan isku
qurxiyaa waa sidii qof dhar been ah xidhan. Toobalcaaro
ayaa uu ku xarragoonayaa.

‫املُتَشَ ِّب ُع بِ َا لَ ْم يُ ْع َط كَالَب ِِس ث َ ْو َ ْب زُو ٍر‬
Dedaal karaankaaga, in aad dhaaftid oo ay laga-

qoraaga iyo akhriska

63

barayba laga badi noqotaa wax fog ma aha e. Ibnu Xajar
al‑Casqalaani ayaa biyaha samsamka u cabbay in Alle siiyo
xifdigii imaam Dahabi oo kale, qofkii labadooda yaqaanna
ayaana qiimayn kara natiijada ducadaa.
o
Waxa aad mari doontaa marxalad qoraa ama qorayaal kale
kaa dhex hadlayaan sidii jin! Ardayda Qur’aanka ayaa marba
qaariga cusub codkiisa ku dayda. Maxaanu xabeebsannay!
Dhalinyarta kubbadda ciyaaraana marba laacib bay ku
dabo xiiqaan ama lafo ku jabaan sida ay isu leeyihiin sidiisa
sameeya oo ku dayda. Beryahanna dhalinyaro badan oo
maansada xiiseeya iskuna daya in ay curiyaan, waxa aad
moodda in Hadraawi ka dhex hadlayo.
Waa wax caadi ah oo barashada ka mid ah. Waqti baa ay
qaadanaysaa khibradna waa ay u baahan tahay, in aad hesho
codkaaga, fartaada, ama ciyaartaada. Taas ayaa lagugu baran
doonaa oo kuu noqon doonta summad lagaaga baadi sooco
qorayaasha kale. Laakiin ha qasbin hana iskallifin e, isku
day in aad si dabiici ah daaha iyo daboolka uga qaaddo
waxa kuu gaarka ah. Kuwii maxay dhihi jireen: adigu adiga
ahow!
Laakiin inta aad nooshahay sida aad qof ahaan isu
beddelaysid ayaa fartaada iyo codkaaguna ay isu beddeli
karaan, una kobci karaan, illeen dhagax ma tihid e.
“Haddaan guga kuu kordhaa,
gaboow mooyee ku tarin,

NUUN 64

garaad iyo waaya-arag,
illeen wax ma dhaantid geed.”
—Gaarriye: Gurmad.
o
Ma jiro hal buug ama dhawr buug oo koobaya aqoonta,
xirfadda, iyo halabuurka uu qoraagu u baahan yahay.
Weligeedna ma jiri doono! Waa xaqiiqo aan lahayn meel
lagaga dhuunto. Waa in aad dhex qaaddaa wax badan
oo aan dheef lahayn si aad u gaadho hal waxtar kuu leh.
Khaliil ibnu Axmad oo aynu kor ku soo marnay, ahaana
macallinkii Siibawayhi naxwaha baray, ayaa yidhi: “Qofna
cilmiga naxwaha kama gaadho inta uu rabo ilaa uu barto
wax uusan rabin.”
Qoraalka qiimaha leh ee waxtarkiisu waaro waxa uu ka
soo duxaa garaad iyo maan akhris ku koray. Waxa uu ka soo
burqadaa maskax akhris biyo dhigay. Haddii aadan akhriska
waqti u haynnin, qoraal ha isku daalin, akhristahana
luggooyada ka daa.
Nin qaadi ah oo kutubta aad u iibsan jiray, haddii uusan
markaa lacag haysanna amaah ku sii qaadan jiray baa lagu
canaantay… Heerkan aan joogaba (in uu qaadi yahay)
kutub baa i gaadhsiiyay, ayaa uu ugu jawaabay. Markii ay
yidhaahdeen waad ka badbadinaysaaye kitaabbo iibsiga
yareena, waxa uu yidhi: xirfaddu kama soo hadho agabka
(‫)عــى قــدر الصناعــة تكــون اآللــة‬.
Inta aadan wax qorin, wax badan oo badan oo misana
badan akhri. Weligaana ha joojinnin akhriska. “Ninba intuu
cunuu ciidamiyaa,” waxa aad ku beddelataa “ninba intuu

qoraaga iyo akhriska

65

akhriyuu qoraa.” Akhriska badan waxa aad ka helaysaa
aqoontii aad wax ku qori lahayd, afkii iyo ereyadii aad
adeegsan lahayd, naxwihii, habdhicii ereyada iyo hannaankii
qoraalka.
Istiifan King, qoraa Maraykan ah oo caan ah, waxa uu
qoraaga kula talinayaa in uu maalin kasta wax akhris ku
qaato 4–6 saacadood!

NUUN 66

Intaasi waxa ay ahayd qodobbo aan u arko in ay habboon
tahay in qoraaga Soomaaliyeed ka ambaqaado kana shidaal
qaato, oo ay qoraalkiisa gundhig iyo sees u noqdaan. Waxa
ay ahayd qalfoof aan ugu talagalay in ay qaabayso fikirka iyo
maanhagga qoraaga Soomaaliyeed.
Waxaa ku xigi doona qaybo ku saabsan diyaarinta,
qorista, habaynta, ebyaynta, iyo sargoynta qoraalka.

NUUN 68

MAWDUUCYO
QORAAL

NUUN 70

TAARIIKH
“Taariikhdu waynoo musbaax maanka caawima’e
Adoo male gudaayaad yaqiin marar ku gaadhaaye
Makaankaaga waa inaad taqaan meelba waxa yaalle,”
—Xaaji Aaadan: Ceerigaabo.
Ibnu Khalduun waxa uu kitaabkiisa taariikhda1 hordhac
uga dhigay qayb gaarkeeda buug u noqotay—Muqaddimatu
Ibnu Khalduun (‫)مقدمــة ابــن خلــدون‬. Waa buug ka mid ah liis
kooban oo ay ku jiraan buugaag ibofur u noqday aqoon iyo
garasho hor leh.
Bilowga Muqaddimada waxa uu kaga hadlayaa
ahmiyadda taariikhda, waxa uuna tilmaamayaa in ay
fududdahay oo culamo iyo caamaba ay fahmayaan marka
korka laga eego. Laakiin marka loo sii fiirsado ee hoos
loogu dhaadhaco, ay u baahan tahay fiiro, hufid iyo haadin,
jirtooyin iyo sababayntood, garashada dhacdooyinka, iyo
dhugashada sidii ay ku yimaaddeen.
Ibnu Khalduun taariikhda waxa uu u arkaa arrin
gundheer oo falsafad ku aroorta mudanna in lagu tiriyo
laamaha falsafadda.
1

‫كتاب العرب وديوان املبتدأ والخرب يف أيام العرب والعجم والرببر ومن عارصهم من ذوي السلطان األكرب‬

NUUN 72

Waxa uu leeyahay taariikhdu waa aqoon (fanni) sharaf
iyo faa’iido badan maadaama ay innoo suuragalinayso in aan
ogaanno xaaladihiii tagtada iyo akhlaaqdii ama dhaqankii
ummadihii hore, iyo siirooyinkii Anbiyada; boqorrada iyo
dawladahoodii iyo siyaasaddoodii—si uu ugu daydo qofkii
u raba diintiisa iyo adduunyadiisa.
Taariikhdu waa xididdada dhulka ku dhaaba qofka ee
u ah dhaxal uu ku arooro kana biyaqaato. Waa muraayad
uu ka daawado tagtadiisii kana dheehdo wixii casharro
iyo cibro qaadasho ugu duugan. Waa ilays lagu iftiinsado
taaganta laguna ifafaaleeyo timaaddada. Ahmiyadda ay
taariikhdu leedahay waxa aynu ka dheehan karnaa sida
ay dhacdooyinka taariikheed uga buuxaan Qur’aanka.
Saxaabadiina waxa ay siiradii Nebiga scw ilmahooda u bari
jireen sida ay suuradaha Qur’aanka u baraan.
Ibnu Khalduun waxa uu culamadii hore ku ammaanayaa
dedaalkoodii ay ku qoreen taariikho heer sarreeya, laakiin
waxa uu si kulul u eedaynayaa dad uu leeyahay arrintii
baa ay dhabqiyeen oo ay ka dhigeen timir xabaal taalla
wax aan jirinna ka buuxiyeen taariikhdii. Waxa uu ku
dhaleecaynayaa in aysan xil iska saarin waxa sababay
dhacdooyinka ay diiwaangaliyeen iyo xaaladaha ay ka
warrameen. Maxaa yeelay, ayaa uu leeyahay, dhaqanka iyo
xaddaaradda bulshadu waxa ay leeyihiin xaalado ay tahay in
wararka iyo dhacdooyinka lagu halbeego oo lagu kala garan
karo wixii suuragal ah iyo wixii kale.

‫ وتحمل عليها ال ّروايات واآلثار‬،‫فللعمران طبائع يف أحواله ترجع إليها األخبار‬

2

2

1/283+ ‫ عيل عبدالواحد وايف‬.‫ تحقيف د‬- ‫مقدمة ابن خلدون‬

taariikh

73

Sidaas awgeed, waxa uu ku dhaleecaynayaa in aysan iska
tuurin wararka aan sugnayn oo hubsiimada iyo xaqiijintu
ay ku yar yihiin, aysanna kala hufin oo haadin waxa ay
qorayaan oo qalad iyo deelqaaf badani ka buuxo, kaas oo ay
sii kala xigteen.
Ibnu Khalduun uma arko arrin qumman in
taariikhyahanku soo minguuriyo dhacdooyin hore, isaga
oo aan tixgalinayn isbeddelka xaaladeed iyo sida ay u
doorsoomeen caadooyinkii ummadaha iyo jiilashu. Waxa
uu leeyahay waxa ay soo qaadayaan wararka dawlado iyo
sheekooyinka dhacdooyin xilliyo hore ahaa, iyaga oo u soo
gudbinaya qaab ka madhan macnihii ay lahaayeen oo ka
dhigaya waxyaalo lala yaabayo, maadaama aan aqoon loo
lahayn.
Waa dhacdooyin aan la garanayn meesha ay salka ku
hayaan iyo arrimo aan la abla-ablayn oo aan la kala gurin,
taariikhyahannaduna waxa ay ku celcelinayaan soo guurinta
war cid hore kaydisay oo ay sidoodii u soo tebinayaan.
Waxa uu leeyahay marka ay taariikhda diiwaangalinayaan,
wax tixgalin ah ma siinayaan jiilasha soo koraya, taas
oo keenaysa in ay u baahdaan cid u fasirta maadaama
ay taariikhdii noqotay wax aan la fahmi karin isbeddel
ballaadhan dabadii. Waa sidii markii Asxaabul Kahfi oo
aan dareensanayn muddadii dheerayd ee ay hurdeen, ay
magaaladii cunto u doonteen iyaga oo sita lacag beri hore
laga baxay oo aan la aqoon, dabadeedna la la yaabay.
Soomaalidii hore beenta waa ay ka “caagganaayeen” halka
dadkii dambe ay caado u noqotay. Waxaa la mid ah Carabtii
hore oo beenta iyo ballanfurku ay ceeb weyn dhexdooda
ka ahaayeen. Haddaba marka taariikh la qorayo, xaaladdii

NUUN 74

bulsho ee dhaqan in la ogaado wax weyn baa ay taraysaa.
Kalsoonida warkooda lagu qabi karana wax weyn ayaa ay
kaa caawinaysaa. Xogtii aad haysay in aad fasirtid oo aad
waaqaceedii ku fahantidna waa ay kuu fududaanaysaa.
Taariikhyahanku waa in uu ogaadaa in dadka, afkooda,
iyo dhaqankoodu isbeddelaan oo uusan dhaqanka maanta
uun ku qiimayn kii dad waa hore tagay. Dhacdooyinka
waa in lagu fasiro waaqacii ay ka dhex dhasheen. Haddii
dad beri hore abaaday oo ku noolaa waaqac kaaga aad uga
duwan, aad dusha ka saartid adduun-araggaaga iyo sida aad
maanta u dhaqantid ama adduunka looga dhaqmo, wareer
ayaa ka dhalanaya taariikhdiina waa ay marin habaabaysaa.
Eedaha kale ee uu u soo jeedinayo taariikhyahannada
waxaa ka mid ah in marka ay qorayaan dawlad taariikhdeed
ay isdabataxaan run iyo been wixii ay maqlaan, ee aysan
si lafaguran u qaadaadhigin sidii ay ku bilaabatay, wixii
calankeeda taagay ee awoodda u yeelay, iyo sababta
gaadhsiisay heerka ay gaadhay. Taasina akhristaha kama
haqabtirayso baahidii uu qabay, waxa uuna ku jirayaa
baadigoobka xaaladaha dawlad dhaliya iyo marxaladaha
ay marto, isaga oo baadhaya sababaha ay isu riixaan isuna
dhaxlaan ama beddelaan, islamar-ahaantaana raadinaya
wax ka qanciya waxyaalaha ay dawladuhu ku kala duwan
yihiin iyo waxa ay ka siman yihiin. Haddaba, in uu booskan
buuxiyo ayaa uu Ibnu Khalduun u qoray Muqaddimada iyo
taariikhda ay hordhaca u tahay.

taariikh

75

Tubta Taariikhyahanka
Qofka taariikhda isku hawlayaa waxa uu u baahan yahay
ilo kala duwan oo uu ku arooro, aqoon kala jaad ah, fiiro
wanaagsan, iyo hubsiino uu xaqiiqada ku haleelo, kagana
dheeraado qaladka iyo goobaha simbiririxashada.
Ibnu Khalduun waxa uu leeyahay warka marka la soo
tebinayo haddii la isku koobo werinta, ee aan la saarin
halbeegga caadada, qaacidooyinka siyaasadda, dabeecadda
xaddaaradaha, iyo xaaladaha bulsheed ee insaanka; haddii
wixii tagay aan lagu qiyaasin waxa taagan, waxa ay u
badan tahay in aan xaqiiqadeeda laga gungaadhin. Waana
sababta taariikhyahanku ay qalad ugu dhacaan maadaama
ay tebinta xoogga saareen ee aysan sheekooyinka iyo
dhacdooyinka u celin asalkoodii, dhiggiina aysan isaga
qiyaas qaadan, warkiina aysan fiiro dheer u yeelan. Sidaas
awgeed, xaqiiqadii ayaa ay ka lumeen.
Tusaale waxa uu u soo qaadanayaa tirooyinka hantida iyo
ciidammada ee sheekooyinka taariikhda ku jira. Waxa uu
leeyahay tirada ciidammadii Banuu Israa’iil ee Mascuudi iyo
taariikhyahanno badani ay diiwaangaliyeen, ee sheegaysa in
ay ka badnaayeen 600,000 in aysan suuragal ahayn, aysanna
aqbaliddeeda ku filnayn in la soo tebiyay ee ay tahay in
suuragalnimadeeda lagu qiimeeyo dhawr arrimoood:
Koow, degaankii ay joogeen ciidan intaas le’eg ma qaadi
karin, oo marka la eego ciidanka iyo degaanka qaadi kara ee
baahidiisa dabooli kara, tiradaasi aad ayaa ay u badan tahay.
Ciidan intaas le’eg in uu labo saf oo is-hortaagan noqdo
si uu u dagaallamo (eeg al-Baqarah: 54), oo midi midka
kale ka adkaado, waa ay adag tahay oo dhinacyadu ismaba

NUUN 76

arki karaan iskamana warhayn karaan—sida ay u kala fog
yihiin. Waxaa kale oo uu ku doodayaa, Faarisiyiintii oo ka
awood badnaa kana boqortooyo weynaa ma haysan ciidan
intaa gaadha.
Haddii reer Banuu Israa’iil haysan lahaayeen ciidan sidaa
u ballaadhan, dawladdoodu waa ay fidi lahayd oo awood
badan ayaa ay yeelan lahayd, ee kuma aysan koobnaateen
qaybo Shaam iyo Xijaas ka mid ah.
Midda kale, Nebi Yacquub (Israa’iil) cs waxa uu Masar
la galay wiilashiisii (al-Asbaad) iyo dhashoodii markii ay
Yuusuf cs u imanayeen, waxaana lagu qiyaasaa ilaa 70 qof.
Markii ay Masar ka baxeen ee ay Nebi Muuse cs raaceenna
afar jiil ayaa ka soo wareegtay imaanshahoodii. Sidaas
awgeed, ayaa uu ku doodayaa Ibnu Khalduun, suuragal
ma aha in muddadaa kooban ay 70 qof ka tafiirmaan dad
ciidankoodu gaadhayo lix boqol oo kun. Xitaa xilligii Nebi
Saleebaan cs ma gaadhi karin tiradan, ayaa uu leeyahay.
Waxa uu soo xiganayaa in ciidankii Saleebaan cs ahaa
12 kun, taasina ay runta u dhowdahay, ee 600 oo kun ay
khuraafaad tahay oo xilligii Saleebaan cs waa xilligii
boqortooyada Banuu Israa’iil ugu awoodda badnayd uguna
ballaadhnayd.
Doodda Ibnu Khalduun mid la mid ah ayaa laga gali
karaa qabiillada Soomaaliyeed ee Carabta ku abtirsada
iyaga oo sheega in odaygii ay ka farcameen uu ahaa
sheekh dadka diinta barayay oo dadkii meesha joogay ka
guursaday ka dibna ay iyagu tafiirtiisii yihiin si toos ahna
ay ugu abtirsadaan. Haddii tiradooda iyo muddada ka soo
wareegtay la isu eego, waa ay adag tahay in taariikhdaa ay
sheegayaan la rumaysto.

taariikh

77

Sidaa hore si la mid ah, Ibnu Khalduun waxa uu su’aal ka
keenayaa tirooyinka ciidammada iyo dakhliga dawladaha ee
ay taariikhyahannadii hore qori jireen, waxa uuna leeyahay
aad ayaa ay uga badbadiyeen tirada si ay u sheegaan wax
lala cajabo. Waxa uu leeyahay, haddii aad waraysato dadka
diiwaanka ciidanka iyo dakhliga dawladda ka masuulka
ah tirada ciidanka u qoran iyo dhaqaalaha soo gala, haddii
aad u kuurgasho hantileyda ganacsigooda iyo faa’iidada
ay helaan, haddii aad daalacato kuwa dadka ugu israafka
badan iyo waxa ku baxa, heli maysid toban-meelood-meel
waxa ay taariikhyahannadaasi tirinayaan!
Taasna waxaa sabab u ah, ayaa uu leeyahay, nafta oo ku
falan jacaylka waxyaalaha qariibka ah ee lala yaabo, kan
qorayaana cid dabagasha oo naqdisa kama baqayo. Sidaas
awgeedna naftiisa kuma xisaabinayo kas iyo kama’ wixii gef
ah ee ay ku dhacdo, iskumana hawlayo in uu warka u dhigo si
dhexdhexaad iyo caddaalad ah, ama uu u celiyo baadhitaan
iyo hubin, markaas ayaa uu xakamaha debcisanayaa oo uu
carrabkiisa ku sii daynayaa in uu beenta daaqo.
Halkan Ibnu Khalduun waxa uu innagu dareensiinayaa
ahmiyadda ay leedahay in ilo badan xogta laga soo ururiyo
oo warka suuragalnimadiisa iyo mudnaantiisa lagu
qiimeeyo, ka hor inta aan la diiwaangalin.
o
Taariikhyahanku waxa uu u baahan yahay in uu aqoon u
lahaado qawaacidda siyaasadda, dabeecadda jiraalka, kala
duwanaanshaha ay ummadaha, dhulalka, iyo xilliyadu ku
kala geddisan yihiin; iyo siirada, akhlaaqda, caadooyinka,

NUUN 78

diimaha, madaahibta, iyo xaaladaha kale ee dadka. Waxa
uu u baahan yahay in uu ogaado sida ay hadda yihiin uuna
isbarbardhigo tagtada iyo taaganta: waxa ay wadaagaan iyo
waxa ay ku kala weecdeen, uuna sababeeyo labadaba. Waa
in uu dul istaago gundhigga dawladaha iyo diimaha, soo
ifbaxoodii, sababihii dhaliyay ee jirsiiyay, cidda ka masuulka
ah iyo warkoodii—si uu wacyi fiican ugu yeesho sababaha
dhacdo kasta, iyo warku meesha uu ku aroorayo. Markaas
warkii la soo tebiyay waxa uu u bandhigayaa qaacidooyinka
iyo usuusha (tiirarka) uu haysto—haddii warku waafaqo
uuna jidkoodii ku socdo waa uu qaadanayaa, haddii
kalana bug aan jirin ayaa uu ka soo qaadayaa waana uu ka
kaaftoomayaa, ayaa uu yidhi Ibnu Khalduun.
Sababta uu Ibnu Khalduun arrimahan ugu adkaysanayaa
waa in ay gundhig u yihiin qoridda taariikh tayo leh
oo kaalintii looga baahnaa buuxisa. Waxa uu leeyahay
taariikhdu waa tebinta warkii xilli ama jiil, ee arrimahan kale
tilmaamiddoodu waxa ay saldhig u yihiin taariikhyahanka
oo ku dhisanaya kuna kala miiraya wararka uu tebinayo.
In kasta oo uu manhaj fiican dejinayo, macnaheedu ma
aha in aan Ibnu Khalduun qudhiisu mararka qaar ka leexan,
waana eed loo soo jeediyo.
o
Qoridda taariikhdu waxa ay u baahan tahay baadhitaanka
sidii wax u dhaceen, lafagurka xogtii la ururiyay,
qiimaynteeda, iyo gorfaynteeda. Qoraaga ayaa laga rabaa
in uu xogtii miidda ahayd isku shiilo ka dibna u dhigo
qaab ay macne taariikheed ku samaynayso. Waxa ayna u

taariikh

79

baahan tahay faahfaahinta iyo fasiridda dhacdooyinka iyo
xaqiiqooyinka qoraagu soo gudbinayo.
Baadhitaanku waxa uusan ka fursanayn su’aal iyo in
qoraagu weydiin ka keeno sidii wax u dhaceen. Su’aashaas
haddii uusan si qumman u qaabayn, waxa ay saamayn taban
ku yeelanaysaa midhaha baadhitaanka iyo taariikhda uu
qorayo. Su’aasha wanaagsanina waa aqoonta badhkeed.

‫حسن السؤال نصف العلم‬
Sidii imaam Zuhri sheegay, cilmigu waa khasnad ay
furto su’aashu.

ُ
‫السؤال‬
‫العلم خزان ٌة ومفاتي ُحها‬
Qoraagu waxa uu u baahan yahay in uu su’aasha
badiyo oo uu ku dabto xogta meelahaa ku kala firidhsan.
Taariikhdeennu waxa ay ku kaydsan tahay maskaxda dadka
oo kayd qoraal ah oo badani innooma yaallo. Sidaas awgeed,
qoraaga Soomaaliyeed waxa uu u baahan yahay in uu ku
daydo Cabdullaahi ibnu Cabbaas rc. Markii la weydiiyay
cilmigan badan sidee ayaa aad ku gaadhay, waxa uu ku
jawaabay: carrab su’aal badan iyo qalbi garasho badan.

.‫ وقلب عقول‬،‫بلسان سؤول‬
Maxaa dhacay? Maxay u dhaceen? Halkay ka dhaceen?
Goormay dhaceen? Yaa sameeyay? Sidee ayay u dhacday?
Sidee ayay u sameeyeen? Yaa la sameeyay? Yaa soo tebiyay?
Tebiyuhu ma yahay dhexdhexaad mise dhinac buu u

NUUN 80

xaglinayaa? Ma yahay cid lagu kalsoonaan karo oo daacad
ah? Maxay tahay ujeeddada ka dambaysa tebinta warkan?
Goorma ayaa la soo tebiyay ama la diiwaangaliyay?...
Ilo wareed
Ilaha taariikhda laga xigto labo ayaa loo qaybin karaa: kuwo
heerka koowaad ah oo asaas ah, waxa ayna badanaa la waqti
yihiin dhacdada, iyo kuwo heerka labaad ah oo ku dhisan
kuwa hore. Warqado ay isdhaafsadeen Sayid Maxamed
iyo Ingiriiskii waa heerka koowaad. Qoraal waraaqahaa
ku saabsan oo buug ama meel kale aad ka heshaana waa
heerka labaad. Labaduba waa muhiim, laakiin mar kasta
waxaa qiime badan asalka. Tusaale kale, xusuusqorraddii
Aadan Cabdulle Cusmaan iyo Cabdirisaaq Xaaji Xuseen
waa heerka koowaad marka iyaga iyo wixii ay goobjoog u
ahaayeen wax laga qorayo, laakiin buugga ama qoraalka soo
xiganaya in la sii xigtaa waa heerka labaad, waxaana fiican
in xigashada heerka labaad la barbardhigo asalka oo heerka
koowaad loo noqdo.
Qof goobjoog ahaa in aad warka ka heshid iyo in uu kuu
soo maro dhawr qof oo kala maqlay waa ay kala duwan
tahay waana ay kala qiime badan tahay. In aad wixii dhacay
ka akhriso buug laga yaabo in qoraagu intii uu rabay u
doortay sabab uu isagu og yahay, iyo in aad xogtii asalka
ahayd oo sideedii ah heshidna kala qiime badan. Sidaa
awgeed, ku dedaal in aad asalka xogta ku dhowaatid mar
kasta oo aad awooddid oo aad ka maarantid ciddii aadan
ku qasbanayn in ay kuu soo tebiso. Haddii aad buug ka
akhrisid xog aad u baahan tahay, eeg meesha qoraagu ka

taariikh

81

soo xigtay oo raadso haddii aad heli kartid. Tusaale ahaan,
haddii uu soo xigto qoraal ku saabsan Ingiriiskii Berbera
degganaa oo uu yidhaahdo kaydka meel heblaayo ayaa uu
ku jiraa, raadi asalkaa—waxaa laga yaabaa in aad ka heshid
xog dheeraad ah oo aan cid kale kaaga horrayn. Taariikhda
aad qoraysid in aad khabiir ku noqotid isku day. In aad
wax qortaa sheegasho ma aha e waa waxqabasho iyo hawl
badan.
Qoraalka aad xiganaysid qiimee marka hore. Haddii
beri hore la qoray, tusaale ahaan taariikhda Dabari,
raadi dabcadda ugu tayada fiican ee si cilmiyaysan looga
shaqeeyay. Maadaama gacanta lagu minguurin jiray,
kutubtaa hore waxa ay leeyihiin nuskhado meelo ku kala
duwan oo u baahan in la isu eego oo dabagal lagu sameeyo.
Hawshaa waxaa la dhahaa taxqiiq, waana muhiim in aad
raadsatid mid ay taxqiijiyeen dad aqoon leh oo lagu kalsoon
yahay. Dabcad ganacsi oo qalad ka buuxo ka dheeroow
intaad awooddid.
Waxaa muhiim ah in qoraagu aqoon u leeyahay tixraacyada
uu adeegsanayo iyo manhajka ay ku salaysan yihiin. Waa
in uu qiimeeyo mudnaantooda iyo qiimahooda aqooneed.
Tixraacyada dad baa qoray, dadkuna ma aha kombuyuutar
ee waxa ay leeyihiin adduun-arag, dano u gaar ah, iyo dhinac
ay u janjeedhaan. Iska hubi wixii hirdan daneed3 iyo xaglin
ku salaysan: taariikhyahan ku saamoobay ama u janjeedha
gumeystihii Talyaani ama Ingiriis oo u xaglinaya, ciddii lid
ku ahna aan heshiis la ahayn; mid labadaa iyo ciddii raacday
ka soo horjeeda; mid dano gaar ah leh oo hirdan daneed ku
3

Conflict of interest.

NUUN 82

qasbayo in uu dhan u xagliyo ama waxa uu qorayo kaalintii
uu ku lahaa u dhigaya qaab dantiisu ku jirto… iwm.
Xusuusta
Wax badan oo taariikhdeenna ahi ma qorna ee waxa ay ku
kaydsan tahay xusuusta dadka. Xusuustuna ma aha sidii
qoraal aan isbeddelin ee waxa ay la falgashaa waaqaca; wax
baa ka dhinma waxna in ay ku darsamaan waa suuragal.
Waa ay yar yihiin dad 100% dhacdada sideedii u xusuusta,
mar kasta oo waqtigu dheeraadana dhimaalkeedu waa uu
kordhaa.
Sidaas awgeed, waa lamahuraan in si fiican loo qiimeeyo
xogta xusuusta ku dhisan, oo haddii la awoodo dhawr ilood
laga raadiyo si la isu barbardhigo meelaha ay ka midaysan
yihiin iyo meelaha ay ku kala duwan yihiin.
o
Baadhitaanka, lafagurka, gorfaynta, fasiridda, iyo
faahfaahinta waxaa saamaynaya qoraaga iyo manhajka
uu ka duulayo. Ma jirto taariikh diiwaangalisa wixii
dhacayay saacad kasta iyo maalin kasta, ee waxyaalaha la
soo gudbinayo xulashadooda waxaa ka dambeeya dooq
iyo doorasho shakhsi—qoraaga. Qoraagu waa shakhsi
leh adduun-arag iyo maanhag u janjeedhiya dhinac oo
arrimaha qaar uga dhiga kuwo mudan diiwaangalin halka
uu kuwo kale indhaha ka laalo. Sidaas awgeed, taariikhda la
innoo soo gudbinayaa waa mid la soo naqeeyay oo qoraagii
diiwaangaliyay ama ciddii soo tebisay ay qayb xulatay,

taariikh

83

arrimaha qaar muujisay, qaarna ka tagtay.
Rijadh Beertan markii uu Soomaalida wax ka qorayay
ee uu ka faalloonayay, waxa uu wax ku qiimaynayay oo uu
ka qiyaas qaadanayay wixii uu yaqaannay iyo aragtidii uu
ka aaminsanaa dadkan uu dhex joogo—inay yihiin ‘cawaan’
isaga iyo tolkii ka hooseeya. Sidaa oo kale, wixii loo sheegay
iyo sidii wax loogu fasiray ayaa iyaguna saamayn ku leh
waxa uu soo tebiyay.
Sidaas si la mid ah, Ibnu Fadlaan markii uu Baqdaad ka
tagay ee reer Yurub dhex socday, waxa uu ku tilmaamayay
dad ‘cawaan’ ah oo aan xishoon isaga oo ku qiimaynayay
noloshiisii iyo mabaadii’diisii.
Haddii aan eegno taariikhda Islaamka, waxa aad
arkaysaa qof u janjeedhay dhankii Mucaawiyah rc oo Cali
rc iyo kooxdiisii xumaan ka sheegaya, iyo lidkiisa mid
Shiicannimo lagu sheegayo oo saxaabadii kale intoodii
badnayd aflagaaddaynaya. Si taas looga digtoonaado, waa
muhiim in qoraagu uusan habeen madow xaabo gurasho
aadin e, uu si fiican u kala garanayo ilaha uu warka ka soo
xiganayo, qiimahooda cilmiyeed, kalsoonida lagu qabi karo
waxa ay sheegayaan, iwm.
o
Taariikhdeenna in badan oo ka mid ahi waxa ay ku kaydsan
tahay maanso. Xitaa adeegsigii ugu horreeyay ee magaca
“Soomaali” ee kaydsan waxa uu ku jiraa hees Xabashiyeed.
Laakiin qorayaasha Soomaaliyeed ee taariikhda wax ka
qoray ma aysan siinnin booskii iyo qaddarintii ay lahayd
ishan xogta muhiimka ah kaydisay. Taariikhda afka la isaga

NUUN 84

tebiyo uun baa badanaa suugaanta loo soo daliishadaa. Wax
badan oo suugaan ahaan u kaydsan oo taariikh ah ayaa aan
weli daboolka laga qaadin ee loo meeriyaa suugaan ahaan
uun. Sida suugaantii Carbeed loogu adeegsado taariikhda
Carabtii hore, ayaa ay suugaanta Soomaaliyeedna kayd
weyn ugu tahay sooyaalka Soomaalida.
o
Qoraaga Soomaaliyeed ee raba in uu taariikh Soomaaliyeed
qoro, hawl badan ayaa sugaysa. Ilaa hadda qoraalladeenna
taariikheed waxa ay u badan yihiin qoraal qabiileed ee
kuwa heer qaran u gudba ayaa iska yar. Soddon sano ayaa
ka soo wareegtay dagaalkii sokeeye welina lama hayo
buug taariikheed oo si lagu qanci karo oo dhexdhexaad ah
looga qoray wixii dhacay iyo sababtaba. Buug si waafi ah
uga taariikheeyay xukuumadihii rayidka ahaa lama hayo.
Buugaag taariikhihii jabhadaha ku saabsan oo lagu wada
kalsoonaan karo lama hayo. Gumeysigii iyo halgankii
gobonnimaddoonku ma dhaafaan cutubyo boobsiis ah oo
korkaxaadis ah oo buug kale ku jira inta badan.
o
Buugaagta taariikhdu ma aha in ay noqdaan gabayadii
reeruhu isugu faani jireen ee ku kala libin sheegan jireen.
Si xun wax u sheeg sixir ka daran. Dadkeennu dakanooyin
ayaa ay kala sheeganayaan, nabarro aan caafimaadin in la
qodqodaana waa qalad. Wixii dhibaato keenaya ee bulshada
dhaawacaya, xitaa haddii ay run yihiin, waa laga wanaagsan

taariikh

85

yahay in la qoro ama loo qoro qaab dhib keenaya. Qofka
dadka isku dira isaga oo run sheegay ayaa uu haddana
dambaabay, kan cid xantay isaga oo run sheegay ayaa uu
dambaabay.
Wixii laga fursan waayo sheegiddooda, qaab aan xanaf
lahayn ayaa loo dhigi karaa. Taariikhda qaar aan waqtigii
faafinteeda ku habboonaa la gaadhinna waa suuragal in ay
jirto.
Nebiga scw ayaa mar uu ka hadlayay dhismaha Kacbada,
waxa uu Caa’isha rc ku yidhi: haddii aysan tolkaa diinta ku
cusbayn oo aysan dhowaan shirki ka soo bixin, Kacbada inta
aan dumiyo oo dib u dhiso, ayaa aan albaabkeeda dhulka la
simi lahaa, waxaanna u yeeli lahaa labo albaab: mid bari iyo
mid galbeed; waxaanna ku dari lahaa Xijri Ismaaciilka oo
Quraysh ay ka reebtay markii ay Kacbada oo duntay dib u
dhisayeen.
Kacbada oo roob dumiyay ayaa ay mushrikiintii
Quraysheed dib u dhiseen, laakiin dhaqaale ku filan ma
aysan haysan e, qayb ayaa ay ka tageen, albaabkiina waa ay
dheereeyeen si ay u maamulaan cidda gali karta. Nebigu
scw waxa uu leeyahay Kacbadu ma aha sidii Nebi Ibraahim
cs u dhisay oo Quraysh baa beddeshay, laakiin in aan
asalkeedii ku celiyo ma awoodo oo waxa aan ka baqayaa in
ay ku fidnoobaan dadkii hadda soo Islaamay oo Kacbadu
agtooda aad ugu weynayd.
Warkan waxaa maqlay Cabdullaahi Ibnu Subayr oo
markii uu Makah maamulayay Kacbadii u dhisay sidii uu
Nebigu scw tilmaamay. Xajaaj ayaa markii uu dilay ka dib,
Kacbadii dumiyay oo sidii hore ku celiyay. Amiir kale ayaa
mar dambe weydiiyay imaam Maalik in uu u dhisi karo

NUUN 86

sidii Nebigu scw rabay, laakiin imaamku waa uu ka diiday
isaga oo leh waxa aan ka baqayaa in ay Kacbadu noqoto
wax marna amiir dhiso marna mid kale dumiyo e faraha
ka qaad.
o

‫درء املفاسد مقدم عىل جلب املصالح‬
Dhibaatooyinka oo la iska mooso ayaa ka horraysa soo
dhoweysiga wanaagga iyo dheefta.
o
Laf jabtay sideedii ma noqoto, waxyaalaha qaar haddii
lagu adkaysto toosintoodana in ay kala daataan ayaa
suuroowda.
“Adoo wax ka gows qabsaday,
Mar baa gefka loo liqaa
Inaan danta guud murkacan.”
—Gaarriye: Gurmad.
o
Ibnu Khalduun Muqaddimadiisu waxa ay hordhac u
tahay kitaabkiisa taariikhda, taas oo laga dheehanayo in
taariikhdu aysan ka maarmayn in aqoon fiican iyo dhugasho
loo lahaado waxyaalaha uu Muqaddimada kaga hadlay.

taariikh

87

NUUN 88

TAARIIKH NOLOLEED

Aal Cimraan, Yuunus, Huud, Yuusuf, Ibraahiim, Maryam,
Luqmaan, Muxammad, Nuux—waa suuradaha Qur’aanka
ee dad loogu magacdaray. Intaa waxaa dheer in Qur’aanka
in badan oo ka mid ahi ay ku saabsan tahay qisooyinkii iyo
noloshii dad hore oo ay nebiyadii iyo wixii ay tolalkood kala
kulmeen ay ugu badan tahay.
Suuradda Yuusuf iyadu waa taariikh nololeedkii Nebi
Yuusuf cs bilow ilaa dhammaad, waana suuradda keli ah
ee qaabkaa u dhigan. Nebi Muuse cs oo ay sheekadiisa
iyo midda Banii Israa’iil ugu badan yihiin sheekooyinka
Qur’aanka, dhalashadiisii, koritaankiisii, guurkiisii, wixii
isaga iyo Fircoon dhex maray… waxa aynu ugu tagaynaa
suuradda al-Qasas.
Dadka uu Qur’aanku innooga warramay waa qaar
wanaaggooda la innoo tusaalaynayo iyo qaar xumahoodii
la innooga digayo. Xaqa iyo baadilka loollanka ka dhexeeya

NUUN 90

ayaa uu Qur’aanku aad uga sheekeeyaa. Reer Banuu Israa’iil
markii ay Sabtida ku xadgudbeen, qolo ayaa u istaagtay in
ay wacdiyaan, qolo kalana iyagii baa ay qabsatay: maxaad
ka wacdinaysaan dad Alle halaagayo ama cadaabayo?!
Qur’aanku waxa uu ka hadlay in la badbaadiyay kuwii
xumaha reebayay kuwii xadgudbayna la cadaabay, halka
kuwii iska aamusa lahaa laga aamusay oo aan masiirkoodii
la sheegin.

َ ُ َ َ ْ ُ ْ ّ ٌ َّ ُ ْ َ َ ْ
ْ‫ۙالل ُم ْهل ُِك ُه ْم أَ ْو ُم َع ّذ ُِب ُهم‬
ُ َّ ‫ون قَ ْو ًما‬
‫ِإَوذ قالت أمة مِنهم ل ِم تعِظ‬
َ ُ َّ َ ْ ُ َّ َ َ َ ْ ُ ّ َ ٰ َ ً َ ْ َ ُ َ ً َ ً َ َ
َ‫ فَلَ َّما ن َ ُسوا ما‬164 ‫ون‬
‫عذابا شدِيدا ۖقالوا معذِرة إِل ربكم ولعلهم يتق‬
َ َ ُ َ َ َ َّ َ ْ َ َ َ ُّ ِ َ َ ْ َ ْ َ َ َّ َ ْ َ َ
ُ ‫ُذ ّك‬
ِ
‫اب‬
‫ذ‬
‫ع‬
‫ب‬
‫وا‬
‫م‬
‫ل‬
‫ظ‬
‫ِين‬
‫ال‬
‫ا‬
‫ن‬
‫ذ‬
‫خ‬
‫أ‬
‫و‬
‫ء‬
‫و‬
‫الس‬
‫ن‬
‫ع‬
‫ن‬
‫و‬
‫ه‬
‫ن‬
‫ي‬
‫ِين‬
‫ال‬
‫ا‬
‫ن‬
‫ي‬
‫جن‬
‫أ‬
‫ه‬
‫ب‬
‫وا‬
‫ِر‬
ِ
ِ
ِ
ٍ
َ ُ ْ َُِ
َ
١٦٥ ‫يس ب ِ َما كنوا َيف ُسقون‬
ٍ ِ ‫بئ‬

Sheekooyinka Qur’aanku ma aha iska faakahaysi e, waxa
ay leeyihiin ujeeddo ka qotadheer oo la rabo in aan wax ku
qaadanno. Waana sababta marar badan weedho amraya in
lagu cibro qaato ay ula socdaan. Markii Alle ka hadlay ninkii
aqoonta la siiyay ee inta uu iska tuuray shaydaanka raacay,
waa suuradda al-Acraaf e, Alle waxa uu ku gabagabeeyay:
Kaasi waa tusaalaha kuwa beeniyay aayadahayaga e, uga
sheekee qisooyinka bal in ay fekeraan.

َّ َ
ْ َ
َّ َ َ َّ ْ َ ْ ُ َ َ َ ٰ َّ
َْ
‫ِين كذبُوا بِآيَات َِنا ۚ فاق ُص ِص الق َص َص ل َعل ُه ْم‬
‫ذل ِك مثل القو ِم ال‬
َ ُ َّ َ َ َ
١٧٦ ‫يتفكرون‬

Suuradda Yuusufna Alle waxa uu ku dhammeeyay
aayadda: Sheekhooyinkooda wax-ku-qaadasho ayaa ugu
sugan kuwa caqliga leh…

taariikh nololeed

91

ُ ّ ٌَْ ْ
َْْ
َ َ َ َ ْ ََ
َ
ۗ ‫اب‬
ِ ‫ول الل‬
ِ ‫لقد كن ِف قص ِص ِهم عِبة ِل‬
Markii Nebigu scw Madiinah u hijrooday, Banuu Nadiir
ayaa ka mid ahaa dadkii uu heshiiska la galay in nabad lagu
wada noolaado. Laakiin ballantii inta ay kaga baxeen ayaa
ay mushrikiintii la soo safteen oo dagaalkii Axzaab ka
qaybgaleen. Suuradda al-Xashr Alle waxa uu ku leeyahay:
Waxa ay moodayeen in qalcadahoodu wax ka celinayaan,
idinkuna isma aydaan lahayn waa ay bixi doonaan… Ka
dib Alle waxa uu aayadda ku dhammeeyay: Ku cibro qaata
kuwa indheergaradka ahow.

ْ َ
َ ْ ‫بوا يَا أُول ْالَب‬
ُ ‫اع َت‬
‫ار‬
‫ص‬
ِ ‫ف‬
ِ
ِ

Taariikh nololeedyada dadkii adduunkan soo maray
marka aynu eegno, wax badan ayaa aynu ka kororsan karnaa.
Fircoonkii Ilaaha sheegtay waa aynu og nahay meeshii
uu ku dambeeyay, Qaddaafi baa aynu arkaynay meeshuu
isgaadhsiiyay iyo wixii ku dhacay. Waa halka Ismaaciil Mire
ku soo koobay murtida mugga weyn ee, “Ragow kibirka waa
lagu kufaa, kaa ha la ogaado.”
Nebiga scw markii xaaladdu ku adkaatay Sannadkii
Murugada, Alle waxa uu ku soo dejiyay suuradda Yuusuf
oo qaadaadhigaysa dhibaatadii Nebi Yuusuf cs maray iyo
sidii uu markii dambe uga gudbay. Nebiga scw ayaa qalbiga
loogu adkaynayay, niyadda loogu dejinayay, laguna barayay
in dhibtan ay anbiyadii horaba soo mareen, dulqaadna ay
kaga gudbeen.

NUUN 92

َ ْ َ ْ َ َ ُّ ُ َّ ًّ ُ َ
َ ُ َ ُ ُّ
َ َُ
َ
َ
َ
ّ
َ
ُ
َ
َ
‫ك مِن أنباءِ الرس ِل ما نثبِت بِهِ فؤادك ۚوجاءك ِف‬
‫وك نقص علي‬
ْ ُ ْ ٰ َ ْ َ ٌ َ ْ َ َ ُّ َ ْ
َ
َ
١٢٠ ‫هٰ ِذه ِ الق وموعِظة وذِكرى ل ِلمؤ ِمن ِني‬
o
Taariikh nololeedka qoritaankiisu xilli hore ayaa uu ka
dhex bilaabmay Muslimiinta. Markii hore waxa ay qayb
ka ahayd kutubta taariikhda, laakiin markii loo baahday
dabagalka dadka xadiiska weriya ayaa ay noqotay fanni
gaar ah oo dedaal weyn la galiyay. Taariikh nololeedka
kutubtka laga qoray waxa ay adeegsanayeen ereyada ay ka
mid yihiin: Taraajum, Dabaqaat, Macaajim, Siyar, Fadaa’il,
iyo Manaaqib.
Markii diintii faaftay ee dad badan oo kala dhaqan ahi ay
soo galeen, Carabtii badwiga ahaydna quruumihii kale ku
dhex qasmeen; xalaal miirashadii iyo dhowrsoonidiina ay
hoos uga dhaceen heerkii hore, waxaa bilaabatay in Nebiga
scw been laga sheego oo xadiisyo aan jirin ama aan lagu
kalsoonaan karin jiritaankooda la isla dhex maro. Markaas
ayaa ay culamadii qorshe keeneen: qofkii xadiis wariya
waxaa la yidhi sheeg ciddii aad ka maqashay.
Isnaadku waa taxa magacyada cidda kala warisay,
ahmiyaddiisuna waa in la ogaado xaaladda nololeed ee
dadkaas. Halkaas ayaa waxaa ka dhashay in dabagal lagu
sameeyo dadkii xadiiska warinayay oo noloshoodii la
diiwaangaliyo.
Xadiiska ayaa keenay in dadka si guud loo diiwaangaliyo
si xaaladdooda loo ogaado iyada oo la rabo in la qiimeeyo

taariikh nololeed

93

heerka aaminaad ee lagu qabi karo, dhaliil (jarx) iyo
ammaanba (tacdiil). Waana diiwaanno aan wax u dhigma
adduunka lagu hayn.
Labo boqol oo sano ka hor ayaa ay waddammada Yurub
qaarkood bilaabeen in ay sameeyaan qaamuus qaran oo lagu
diiwaangaliyo taariikh nololeedka dad saamayn ku dhex
lahaa bulshadooda, waxaana ka qayb qaatay ururintooda iyo
qoriddoodaba dad badan, halka culamadii hore midkood
keligii qori jiray taariikh nololeedka kumannaan qof.
Waa culamada xadiiska cidda dejisay habka ay tahay in
taariikh nololeedka qofka loo qoro, iyada oo dhanka togan
(tacdiil) iyo dhanka tabanba (jarx) looga eegayo si caddaalad
ah anshaxna leh.
Imaam Sakhaawii waxa uu tilmaamayaa in ujeedka
taariikh nololeedku yahay in lagu diiwaangaliyo dhalashada,
dhimashada, dhacdooyinka, iyo wixii la mid ah ee dheef
leh1. Waxa uu intaa raacinayaa in laga fiican yahay in
lagu daro wax aan faa’iido lahayn ee ujeedkiisu yahay uun
daalacashada nolosha qofka (‫)للتفــرج‬.
o
Taariikh nololeed marka la qorayo, dhaqanka hadda socda,
oo Yurub iyo Maraykanka ka hanaqaaday xilliyadii dambe,
waa in aan qofka loo xilqarin oo ‘ceebtiisa’ bannaanka la
soo dhigo, wax kastana la soo qufo. Soo qufiddan qofka
noloshiisii la fadhayo waxa ay dad badan ku kalliftay in ay
gubaan tixraacyo badan oo waraaqo iyo waxyaalo kalaba leh.
Waxaa ka mid ahaa Heneri Jaymis (Henry James), Jaarlas
1

4/362 ‫فتح املغيث‬.

NUUN 94

Dikinis (Charles Dickens), Toomas Haardhi (Thomas
Hardy), iyo kuwo kale. Kaafka waxa uu dardaarmay in la
gubo waraaqihiisii.2
Qofka, gaar ahaan qof dhintay, in si ceeb raadin ah loo
dabagalaa ma aha dhaqan Soomaaliyeed iyo mid Islaam
toona.

ْ َّ َ ْ َ َّ ّ َّ َ ً َ ُ َ ْ ُ َ َ َّ َ ُّ َ َ
‫الظ ِّن إِث ٌم َوال‬
‫يا أيها الِين آمنوا اجتنبوا كثريا مِن الظن إن بعض‬
َ َ ُ ْ َ ْ َ ْ ُ ُ ِ َ ِ َ ُّ ُ َ ً ْ ِ َ ْ ُ ِ ُ ْ َ ْ َ ْ َ َ ُ َّ َ َ
َ‫لْم‬
‫ال يغتب بعضكم بعضا أيِب أحدكم أن يأكل‬
َ ‫تسسوا و‬
َ َ ً َْ
َ َّ ‫الل إ َّن‬
َ َّ ‫كر ْه ُت ُموهُ َو َّات ُقوا‬
ٌ‫الل تَ َّواب‬
ِ
ِ ‫أخِيهِ ميتا ف‬
َ
ٌ
١٢ ‫رحِيم‬

Nebigu scw aad ayaa uu uga digay in dadka ceebtooda
iyo cawradooda la raacraaco oo la dabagalo.

ِ ْ ِ‫ َولَ ْم يَ ْد ُخل‬،‫ش َم ْن آ َم َن ِبلِ َسانِ ِه‬
‫ َو َل‬،‫ لَ ت َ ْغتَابُوا الْ ُم ْسلِ ِم َني‬:‫ال َميا ُن قَلْ َب ُه‬
َ َ ‫يَا َم ْع‬
‫ َو َم ْن يَتَّ ِبعِ اللَّ ُه َع ْو َرت َ ُه‬،‫ فَ ِإنَّ ُه َمنِ ات َّ َب َع َع ْو َراتِ ِه ْم يَتَّبِع اللَّ ُه َع ْو َرت َ ُه‬،‫تَتَّ ِب ُعوا َع ْو َراتِ ِه ْم‬
.‫يَفْضَ ْح ُه ِف بَ ْي ِت ِه‬
Waa xaaraan in dadka la xanto ama ceebtooda la
dabagalo. Xanta waxaa fasiray Nebiga scw oo waa in qofka
lagu sheego wax uu dhibsanayo runba ha ahaato e.

‫ وإن مل يكن فيه ما تقول فقد بهتّه‬،‫إن كان فيه ما تقول فقد اغتبته‬
Qaybta dambe ee xadiiska hore waxa ay ka digaysaa in
dadka ceebtooda la raacraaco oo lagu mashquulo. Qofkii
taas shaqo ka dhigtana in Alle fadeexadayn doono, xitaa
2

James Atlas, The Shadow in the Garden, bb.41-42.

taariikh nololeed

95

isaga oo gurigiisa dhex jooga. Sharafta qofka Muslimka
ahi waxa ay ka mid tahay shanta daruuro ee ay ilaalintooda
diinta Islaamku ka shaqayso.
Ceebta qofka in la raacraaco iska daa e, xadiis kale waxa
uu Nebigu scw ku sheegay in qofkii astura qof Muslim ah,
uu Alle adduunka iyo aakhiraba ku asturo.

‫ومن سرت مسلامً سرته الله يف الدنيا واآلخرة‬
Haddaba, dadka in fadeexadayn darteed wax looga qoraa
ma aha wax sahlan. Fanka iyo suugaantu qayb wanaagsan
iyo qayb xunba waa ay leeyihiin. Fadeexadaynta iyo
ceebaynta dadku fan iyo suugaan sharfan boos kuma laha.
‘Waxani waa fan iyo suugaan oo anshax shaqo kuma laha’
waa dood rakhiis ah oo jaban kuna salaysan mabda’ iyo
caqiido aan Islaamka boos ku lahayn. Mudane ama Marwo
sharfan in loo diiwaangaliyo luuqyo ay yaraantii soo mareen
ma aha fan iyo suugaan e, waa xan iyo shuqulka dukhsiga
nabarka buka iyo qudhunka raadsada. Shinnida ubaxyada
kala duwan malabka ka samaysa ayaa uu fanku ka ag dhow
yahay.
Asalkeedaba, qofka Muslimka ah wax kasta oo uu
sameeyo waa loo qorayaa. Taariikh nololeedka uu qof ka
qorayaa kama baxsana taas. Marka aad qof wax ka qoraysid,
niyadda ku hay in lagu weydiin doono waxa aad ka qoraysid.

ُ َ َّ َ ٰ َ َ ْ َ ُ َ َ ْ ُ َّ َ ْ َ َ َ
‫ع أل ت ْعدِلوا‬
‫ول ي ِرمنكم شنآن قو ٍم‬

Al-Muzanii ayaa laga soo wariyay in uu yidhi: waxaa i
maqlay Shaafici aniga oo dhahaya: hebel waa beenawaas/

NUUN 96

kaddaab, markaas ayaa uu igu yidhi: qurxi ereyadaada oo
ha dhihin beenaale ee dheh warkiisa waxba lagama soo
qaado (‫)ليس بشــئ‬. Bukhaari ayaa caan ku ah in, mar-mar dhif
ah mooyaan e, uusan ereyo qallafsan dadka ku tilmaamin,
sida beenawaas, iwm., ee waxa uu dhahaa: [culamadu] waa
ay ka aamuseen, wax baa laga sheegay, hebel baa been ku
tilmaamay, iwm. Ayuub as-Sikhtiyaanii oo ka leexanaya in
uu beenaale qof ku dhaho, ayaa waxa uu ku afgobaadsaday:
tiraduu kordhiyaa ama wax ku daraa.3
Wixii ceeb ah ee qofka wax u dhimaya, aanna la ogayn ma
aha in qoraal lagu kaydiyo, haddii aysan jirin wax qasbaya.
Waa ay jiraysaa marar in xaaladda qofka laga dheehan
karo dhacdo “ceeb” ku jirto. Taasina waxa ay u baahan tahay
in qoraagu qiimeeyo dheefta ku jirta sheegidda arrintaa, ka
dibna intii sheegiddeeda laga fursan waayo uu isku koobo.
Sakhaawi oo ka jawaabaya eed dadka qaar ay
muxaddisiinta u jeedinayaan oo ah in ay dhaliilaan dad aan
wax xadiis ah warin taasina ay xan tahay, waxa uu leeyahay:
arrintani waa nasiixo kumana koobna warinta xadiiska, oo
meelo kale oo qofka lagu sheegi karo wax uusan raalli ka
ahayn ayaa jira waana nasiixo waajib ah. Tusaale ahaan:
in qofku masuuliyad uu hayo uusan sidii laga rabay u
gudanayn oo uu ku takrifalayo ama uusanba garanayn
waxa uu samaynayo, sidaas awgeedna ay tahay in la kashifo
si loo beddelo, ama uu yahay faasiq ama bidcoole ayna
tahay in xaaladdiisa la caddeeyo si aan loogu kadsoomin.
Waxaa iyaguna soo galaya kuwa fatwada sahashada, waxa
ay doonaan iska qora, markhaatiga ku xun, warka ay soo
gudbinayaan aan ka fiirsan, laaluush qaata ama iyaga oo
3

‫اإلعالن بالتوبيخ‬, b.117.

taariikh nololeed

97

awooda in ay joojiyaan laaluushka indhaha ka laabta, kuwa
xoolaha dadka ku dhaca xeesha iyo been-abuurka, kuwa
kutubta culamada dhaca, kuwa masaajidda hantida ka
dhigta, iyo wixii la mid ah ee xaaraan ah—intaasba waa ay
bannaan tahay amaba waa waajib in la sheego si dhibtooda
la isaga dhowro. Laakiin haddii ujeedka lagu gaadhi karo in
hal wax laga sheego, ma aha in labo laga dhigo.4

ُ
َ ْ ‫َوقُل‬
‫ال ُّق مِن َّر ّبِك ْم‬
ِ

Markii ay dantu kallifto waa ay ka duwan tahay, sida
xadiiskan Nebiga scw ku cad. Faatimah binti Qays ayaa
Nebiga scw u timid iyada oo kala tashanaysa labo nin oo
soo doonay. Nebigu scw waxa uu yidhi: Abuu Jahm usha
ma dhigo, Mucaawiyana waa faqiir aan wax haysan e,
guurso Usaama ibnu Zayd.

،‫ َوأَ َّما ُم َعا ِويَ ُة ف َُص ْعل ٌُوك َل َم َال لَ ُه‬، ‫ ف ََل يَضَ ُع َع َصا ُه َع ْن َعاتِ ِق ِه‬، ٍ‫أَ َّما أَبُو َج ْهم‬
.‫انْ ِك ِحي أُ َسا َم َة بْ َن َزيْ ٍد‬
o
Sidee wax looga qori karaa raggii dagaalka sokeeye
horseeday iyo wixii ay geysteen? Midba tolkiisa ayaa uu
halyey u yahay. Haddii la dhaho dharka ha laga dhigo oo
ha lagu xisaabiyo wixii ay geysteen, xilligan taasi dhib baa
ay keenaysaa iyo cuqdad. Qolaba ‘xaqiiqooyin’ iyo ‘taariikh’
u gaar ah baa ay falkisteen oo ay allifteen.
Wax kasta oo dhacay ama run ah, qasab ma aha in la
4

‫اإلعالن بالتوبيخ‬, b.88.

NUUN 98

sheego ama la qoro. Laga yaabee in ka hadalkaasi dhaliyo
fitno aan hore u jirin ama abuuro cuqdad hor leh. Taariikh
nololeedka raggaasi waxa uu u baahan yahay in si taxaddar
iyo ka fiirsi leh loo abbaaro.
Taariikh nololeedyada aynu qornaa waa iska ammaan
inta badan, iyo in yar oo aad mooddo in loo qoray wax ka
sheegidda cidda laga qoray. Taariikh nololeedku waa in uu
labada dhinac ee nolosha qofka abbaaraa. Xumo iyo samo
waa in uu sidooda u falanqeeyo ee uusan dhinac ka rarnaan.
Taasi qoraalka ayaa ay qiime dilaysaa inta aysan cidda laga
qorayba wax gaadhsiin. Si kasta oo uu xun yahay, qofna
wanaag kama madhna. Caddaaladduna waa waajib mar
kasta iyo meel kasta.
o
Taariikh nololeedka sidii noofal iyo sheeko faneed looma
naashnaashi karo. Mana aha in qoraagu iska dhigo dhakhtar
cilmi nafsi oo qofka naftiisa iyo dareenkiisa nafeed aad
isugu hawla in uu lafaguro—waa haddii ujeedka buugga loo
qoray uusan ahayn mawduucaa. Xaqiiqooyinka la taaban
karo in la abbaaro ee aan dhiraandhirin mala-awaal ah lagu
talaxtagin ayaa qumman.
Sidaas awgeed, qoraalku waa in uu run ahaado, oo
qoraagu uu runsheegga iyo caddaaladda ku suntanaado.
Been lagama sheegi karo qofka. Imaam Taqiyuddiin asSubkii waxa uu leeyahay5: marka uu war soo xiganayo, waa
in uu weedhiisii sideedii u soo xigto ee uusan sida uu isagu
u fahmay u macnaysan uun. Sheekh Cabdifataax Abuu
5

‫قاعدة يف املؤرخني‬, b.68.

taariikh nololeed

99

Quddah oo qodobkan ka faallooday waxa uu leeyahay
al-Xaafid ibnu Xibbaan ayaa marka uu qorayo taariikh
nololeedka ragga xadiiska wariya, wararka uu soo xiganayo
qaarkood aan sidooda u soo gudbin jirin e weedh uu isagu
leeyahay macnahooda ku soo gudbin jiray, taas oo meelo
daran ka tuurtay, aadna loogu cambaareeyay. Waxaa arrintaa
ku qabsaday al-Xaafid ibnu Salaax, imaam Dahabii, iyo
Ibnu Xajar.
Maadaama uusan taariikh nololeedku ahayn sheeko la
allifay, waa lagama-maarmaan in tixraac loo sameeyo wixii
qof noloshiisa laga qorayo. Wixii aan la hubin karin ama
lagu kalsoonaan karin ee loo baahdo in lagu daro, waxaa
lagu warin karaa qaab laga dheehan karo kalsoonidarrada
hadhaynaysa warkaas: waxaa la sheegaa, dadka qaar ayaa
dhaha, war aan la hubin ayaa sheegay… iwm. Waa qaabka
ay culamada xadiisku u yaqaannaan siiqatu tamriid.
Warkaasi in uu bukaan la dhutinayo waa in akhristaha la
dareensiiyaa. Laakiin maadaama waxani diiwaan galayaan,
waa in aad looga fiirsado waxa la qorayo ee aan la dhayalsan.
Cabdifataax Abuu Quddah waxa uu leeyahay6 qoraagu waa
in uu ka fiirsado hadallada ceebaynta loola jeedo ee wax
loogu dhimayo dad sharfan, waana in uu hubsado ee uusan
qayb ka noqon faafinta hadaltiro wax lagu yeelayo qof sharaf
leh, sida saxaabadii, taabiciintii, iyo imaamyadii. Runtiina
saddexdaa uu sheekhu sheegay waa tusaale e, qof kastaa
qaddarintaas ayaa uu mudan yahay.
Imaam Taajuddiin as-Subkii7 waxa uu leeyahay
qoraagu waa in uu aqoon fiican u leeyahay cidda uu
6
7

‫قاعدة يف املؤرخني‬, b.69, hoosqorrada eeg.
‫قاعدة يف املؤرخني‬, b.71+.

NUUN 100

taariikh nololeedkeeda qorayo—haddii ay noqoto qofka
aqoontiisa, diintiisa, iyo tilmaamihiisa kalaba. Waana in
uu awood u leeyahay in uu sawiri karo xaaladda qofkaas
guud ahaanteed, isaga oo aan waxna ka dhimayn waxna
ku kordhinayn. Haddii qoraagu qofka aqoon fiican u lahaa
waa meel, haddii kale waa in uu baadhitaan dheer u galaa
xog ururin iyo barasho inta uusan qofka wax ka qorin ama
uusan qiimayn. Imaam Axmad ayaa lagu yidhi imaam
Yaxyaa ibnu Maciin ayaa imaam Shaafici wax ka sheegay.
Markaas ayaa uu yidhi: Shaafici iyo waxa uu ku hadlayo
toona ma garanayo Yaxye.8
Waana in aan hawadiisu ka tan badin e, uu caddaalad
sameeyo qoraagu, oo uusan ammaan kala dul dhicin cidda
uu jecel yahay, ciddii kalana uusan xaqooda ka gaabin.
Arrinta kale ee muhiimka ah ee uu Subkii sheegay
in qoraaga laga rabo waa in uu aqoon fiican u leeyahay
macnayaasha weedhuhu xambaarsan yihiin. In badan baa
aad arkaysaa qoraa qof eedaynaya, laakiin dhibtu ay tahay in
uusan fahansanayn ereyada uu eedda ka dhigayo. Qoraagu
waa in uu weedha macnaheeda ka gungaadhaa: immisa
macne ayaa ay qaadi kartaa? Maxaa looga jeedaa? Sidee
ayaa ay ku timid? Haddii ay xilli hore ahayd, macnaheedii
hore iyo kan immika laga fahmayaa ma isleeyihiin mise
isbeddel baa ku dhacay? … “Af qalaad aqoontu miyaa?” qofka
maqlay ee Cali Sugulle ku eedeeyay in uu ka soo horjeeday
barashada afafka qalaad iyo horumarka, waxa uu caddeeyay
in uusan fahmin ujeedka iyo macnaha weedhaas. Waxaa u
sawirmay suugaanyahan Soomaaliyeed oo aan aqoon afafka
qalaad ka dibna dadka yaqaanna raba in uu yaso maadaama
8

‫قاعدة يف املؤرخني‬, b.71.

taariikh nololeed

101

ay booskii ku cidhiidhyeen aqoonna u sheegteen. Laakiin
waxaa ka hoos baxday in Cali Sugulle waxbarashadiisii
dugsiga ku qaatay af Ingiriisi oo ay macallimiin u ahaayeen
rag Ingiriis ahi. Odhaahda macnaheedu waa in aqoontu
aysan af ku koobnayn e, adiga oo aqoontii baranaya aadan
afkaaga yasin kana khashaafin e, aad afkaaga adeegsatid.
o
Qof nool ama dhowaan geeriyooday taariikh nololeedkiisa
marka la qorayo waxa aan laga fursanayn in la waraysto
dadkii yaqaannay ee la dhaqmay ama xidhiidh kale dhex
maray. Dadka la waraysanayo iyo kuwa tixraac qoraal
ah reebayba dan ayaa ay ka lahaan karaan, colaad baa ka
dhexayn karta, kalgacayl iyo weynayn dheeraad ah ayaa uu
agtooda ku lahaan karaa. Sidaas awgeed, waa in qoraagu
ka fiirsadaa oo hubiyaa wararka uu helayo inta uusan
diiwaangalin. Waa in uusan jacayl uu qofkaa u qabo dartii u
qarin wax loo baahnaa in uu sheego, sidaa oo kalana, nacayb
dartii waa in uusan u soo bandhigin wax ay ahayd in uu
asturo. Xadiiskii Nebigu scw waxa uu ahaa: qofka waxaa
been ugu filan in uu ku warramo wax kasta oo uu maqlay.

‫كفى باملرء كذبا أن يحدث بكل ما سمع‬
Sideedana, dadka isku xilliga ah, culimo, aqoonyahan,
suugaanyahan, siyaasi, ama wax kalaba ha noqdaan e,
wax badan oo xurguf iyo isximin iyo isxasdid ah baa dhex
yaalla, waxa midkood mid ka sheegana in la iska hubiyo
ayaa loo baahan yahay. Culamada Islaamku mar hore ayaa

NUUN 102

ay arrintan ku baraarugeen kutubtoodana aad ayaa ay
ugaga hadleen, waxa ayna dejiyeen qaacido ah in aan la isu
dhegaysan dadka isku lodka ah (aqraan) ama isku xilliga ah
(mucaasariin).
Imaam Ibnu Cabdilbarr9 kitaabkiisa Jaamicu Bayaanil
Cilmi wa Fadlihii waxa uu ku soo qaadanayaa hadal laga
soo wariyay Cabdullaahi Ibnu Cabbaas rc, oo sida ay isu
xasdaan aqoonyahanku uu ku tusaalaynayo orgiyo xero la
isugu geeyay sida aysan waxba isugu oggolayn. Aqoontooda
qaata laakiin marka ay iyagu wax iska sheegaan, dheg ha
u jalaqsiin ayaa uu leeyahay. Ibnu Cabdilbarr waxa uu
hadal ku soo gabagabeeyay: qofkii wanaag lagu yaqaanno,
dhaleecayntiisa laguma salayn karo hadalka hal qof ilaa uu
qofkaasi keeno caddayn faahfaahsan oo lagu qanci karo.
Kutubta taariikhda marka aan ku aragno labo caalim
oo isdhaliilaya, ma aha in aan la boodno ee waa in aan ka
fiirsannaa. Waxa aan helaynaa imaamyo maqaawiir ah oo
isjafaya, laakiin culamadu waxba kama soo qaadaan hadalkaa
ay isdhaheen oo midna looma qaado hadalka ka kale. Dad
baa iyaga oo imaam Shacbii la jooga soo hadalqaaday
imaam Ibraahiim an-Nakhacii, markaas ayaa uu yidhi: Kaa
cawarani habeenkiina fatwuu doontaa maalintiina dadkuu
u fatwoodaa. Hadalkii baa Ibraahiim gaadhay, markaas
ayaa uu isna yidhi: beenawaaskaasi Masruuq waxba kama
maqlin!10. Waxaa jira hadallo qaar saxaabada ka mid ahi
ay qaar kale ku dhaliilayaan, laakiin wax-ka-soo-qaad ma
laha. Ummul Mu’miniin Caa’ishah rc ayaa hadallo kulul
ku dhaleecaysa saxaabada qaar sida Anas ibnu Maalik
9 Bogga 1087.
10 ‫جامع بيان العلم وفضله‬, b.1100.

taariikh nololeed

103

iyo Abuu Saciid al-Khudrii11; Cimraan ibnu Xusayn
(‫ )ص‬oo Samurah xadiis ku diiday oo been ku tilmaamay
laakiin Ubay ibnu Kacab u markhaati kacay; Cabdullaahi
ibnu Cumar ayaa loo keenay xadiis Abuu Hurayrah yidhi
markaas ayaa uu yidhi waa beentii. Sidaas oo kale ayaa ay
Caa’ishah rc xadiis ugu diidday Cabdullaahi ibnu Cumar.
Taajuddiin Subkii ayaa waxa uu leeyahay: waa in aad
baadhaa dadkii ay wada noolaayeen qofka aad taariikh
nololeedkiisa qoraysid, ciddii uu wax ka bartay, koritaankiisii,
wixii dadkii degaankiisa iyo ehelkiisu ka dhaheen, kuwii la
xilliga ahaa ee garanayay, oo aad baadhaa kii saaxiib la ahaa
iyo kii cadow u ahaa, iyo kii dhexdhexaad ahaa—waana ay
yar tahay in dhexdhexaad laga helo dadka isku xilliga ah ee
hal degaan ku wada nool.12
Marar badan dhaliishu waa mid ka dhalatay cadho iyo
iskudhac shakhsi ah, mar waa kala duwanaan fikir—mid
mad-hab iyo mid caqiido kii uu ahaadaba—ama waa mid
danaysi shakhsiyadeed iyo tartan jago ku lug leh, gaar ahaan
xilliyadii dambe ee xalaalmiirashadii yaraatay adduunna
lagu tartamay.
Subkii marka uu ka faalloonayo dhaliishii imaam Yaxyaa
ibnu Maciin u jeediyay imaam Shaafici, ayaa uu ku dhacayaa
waxa uu marar badan qoraalladiisa kaga digayo! Yaxye waxaa
xadiiska ka wariyay imaam Axmed, Bukhaari, Muslim, iyo
culamo kale oo badan. Axmed ibnu Xanbal isaga oo ka
hadalka imaam Shaafici ku dhaliilay Yaxye, haddana waxa
uu odhan jiray: xadiiska uusan Yaxye aqoon xadiis ma aha.
11 ‫جامع بيان العلم وفضله‬, b.1100.
12 Taaj Subkii. Dhammaadka Qaacidah fil Mu’arrikhiin ayaa uu Abuu
Quddah ku soo xigtay [79-80]. Asalku waa Dabaqaadka Shaaficiyada, 4/161162, Xaakim Abii Cabdallaah an-Naysaabuurii.

NUUN 104

Dahabii waxa uu Siyar Aclaam an-Nubalaa’ ku sheegay in
uu Yaxye ahaa Xanafi oo uu sidaa uga boodsanaa Shaafici.
Axmed iyo Yaxye waxa ay ka mid ahaayeen culamadii
lagu ciqaabay, qaarna loo dilay, masalada “Abuurka
Qur’aanka” ee uu khaliifkii al-Ma’muun soo rogay isaga
oo ay dabada ka riixayaan kooxdii Muctasiladu. Axmed si
kasta oo loo ciqaabay waa la loodin waayay. Laakiin Yaxye
markii ciqaabtii ka badatay baa uu yidhi sidii ay rabeen
Muctalisadu. Dahabi marka uu arrintan ka hadlayo waxa
uu u samaynayaa cudurdaar.
Laakiin Subkii waxa uu ka dhigtay iin uu ku dhaliilo
Yaxye maadaama sheekhii mad-habkiisa la duray: halka
uu kaga mashquulayo wax ka sheegidda imaam Shaafici,
imaamkii imaamyada, Nebiga scw inaadeerkii, waxa ay
ahayd in Ibnu Maciin ku mashquulo ka ooyidda iyo ka
murugoodka xadgudubkii uu ku dhacay ee uu al-Ma’muun
ka yeelay in Qur’aanku yahay makhluuq!13
Halkan waxaa ka muuqanaysa ahmiyadda ay leedahay in
qofka arrimahan wax ka qorayaa uu aqoon fiican u yeesho
madaahibta dadka iyo aragtiyaha ay wax ku salaynayaan.
Taasi waxa ay u fududaynaysaa in uu fahmo dhaliilaha
kooxaha kala duwani isdhaafsanayaan meesha ay ka
imanayaan, waxa ayna ka ilaalinaysaa in gef ceeb ah oo
jaahilnimo u geysay uu ku dhaco. Kooxaha maanta jooga,
aragtiyaha is-hardinaya, … wa in uu kala garanayo oo
uu fahmo. Soomaali haddii aynu nahay, waxaa wax kasta
innagaga weyn qabiilka. In badan oo innaga mid ah jarxi
iyo tacdiil waxaa ugu filan in ay qabiilka qofka ogaadaan.
Taariikh nololeedka xitaa iskuma aaminno oo reer walbaa
13

‫قاعدة يف الجرح‬, b.24.

taariikh nololeed

105

isaga ayaa “halyeygiisa” buug ka qorta, iyagaa bandhigga
buugga soo buuxiya oo cid kale in lagu arkaa sida badan
waa dhif iyo naadir, iyagaana wadwada hadalhayntiisa inta
badan… Waa musiibo ay tahay in aan uga gudubno sida
ugu dhakhsaha badan.
Imaam Ibnu Abii Di’bi ayaa isna hadal ka gaadhay imaam
Maalik. Qaar baa inta ay u tageen ku yidhi imaam Maalik
ma aaminsana in labada qof ee wax kala iibsataa ay khiyaar
leeyihiin inta aysan kala dhaqaaqin. Yacnii, xadiiska Nebiga
scw ee sheegaya in ay khiyaar leeyihiin ma aaminsana oo
waa uu diidayaa. Markaas ayaa uu Ibnu Abii Di’bi yidhi:
Maalik in uu tawbad keenaa la weydiinayaa haddii kale
qoortaa laga jarayaa! Yacnii waa uu gaaloobay maadaama
uu dafiray oo diiday xadiiskii Nebiga scw. Culamada
Islaamku aad baa ay ugu dhaliileen odhaahdaas, laakiin
baabkii waxyaalaha culamada dhex gala ayaa la mariyay oo
waxba uma aysan dhimin midkoodna. Dahabi waxa uu ku
tilmaamayaa hadal foolxun, Maalikna dedaalkiisa ayaa uu
ajar ku leeyahay xitaa haddii uu qaldamay, haddii uu saxan
yahayna labo ajar baa uu yeelanayaa, ayaa uu yidhi Dahabi.
Waxa uu raacinayaa: qofkii ijtihaadkiisa ku qaldama in seef
loo qaato waxaa qabta Xaruuriyada (Khawaarijta)! 14
Imaam kale oo Axmed ibnu Saalix la odhan jiray, oo ay
Bukhaari, Abuu Daawuud, Tirmidi iyo maqaawiir badani
xadiiska ka wariyaan, ayaa waxaa isna meel kala dhacay
imaam Nasaa’i: qof lagu kalsoonaan karo oo xadiis lagu
aamini karo ma aha ayaa uu yidhi, waxa uuna soo daliishaday
in Yaxye ibnu Maciin yidhi: waa beenawaas falsafadda faraha
kula jira. Dahabi waxa uu leeyahay hadalka Nasaa’i wax-ka14

‫قاعدة يف الجرح‬, b.32, hoosqorrada.

NUUN 106

soo-qaad ma laha waxaana ku kallifay iskudhac dhex maray
labadooda. Axmed ibnu Saalix waxaa lagu tilmaamaa kibir
iyo dabeecad kakan. Nasaa’i oo Masar tagay ayaa u doontay
in uu xadiis ka soo dhegaysto. Axmed waxa uu ogaaday
in Nasaa’i soo maray rag uusan Axmed jeclayn, ka dibna
xadiiskii in uu u sheego ayaa uu u diiday. Halkaas ayaa
uu Nasaa’i colaad uga qaaday. Culamada qaarna waxa ay
sheegaan odhaahda Ibnu Maciin ee Nasaa’i cuskaday in ay
ku saabsanayd qof kale oo aan Axmedkan ahayn. Laakiin
waa ay isugu toostay!
o
Dadka ka hadalkooda iyo wax ka qoriddooda dhibaatooyin
badan ayaa ku hareeraysan. Ibnu Daqiiq al-Ciid oo
aafooyinkaa qaar ka tilmaamayaa waxa uu leeyahay:
midda ugu darani waa hawo iyo danaysi, mana aha
dhaqan ahlu diin oo guud ahaan dadkii hore waa ay ka
fayoobaayeen, laakiin mar dambe ayaa ay soo bateen dad
taariikho qoray, iyada oo laga yaabo in cadho ka keentay
weedhaas la diiwaangaliyay. Midda labaad waa kala
duwanaanta caqiidada oo keentay in ay isgaalaysiiyaan
ama isbidceeyaan, taas oo ka dhalatay kooxaysi ay diin ka
dhigteen oo ay Ilaahay ugu dhowaanayaan, midhaheediina
waxa ay noqdeen in gaalnimo iyo bidcannimo la isku duro.
Intaa waxa uu raacinayaa: waa in aad baadhaa oo isu eegtaa
madaahibta dadka cid duraya iyo kuwa cid ammaanaya iyo
kuwa ay ka hadlayaan. Haddii aad aragto in ay kala duwan
yihiin, ka joogso in aad duritaankooda qaadatid inta aad
si cad uga xaqiiqsanaysid waxa eeddaasi ku salaysan tahay.

taariikh nololeed

107

Dhanka saddexaad ee aafadu ka timid waa khilaafka
u dhexeeya suufiyada iyo fuqahada iyo muxaddisiinta.
Maadaama ay kala ereybixin iyo halbeeg yihiin, isfahanwaaga
halkaa ka dhashay baa keenay in ay isduraan. Suufiga xaqa
ku taagan qofkii duraa waxa uu collaystay awliyada Alle,
qofkii sidaa yeelaana Alle ayaa uu dagaal la galay; qofkii
baadilka uu qaarkood ka maqlayo ka aamusaana waxa uu
ka tagayaa faridda wanaagga iyo reebiddii xumaha, taas oo
uu Alle ku caasinayo.
Midda afraad waa jahli dhinaca aqoonta iyo qaybaheeda
ah. Maxaa aqoon sax ah noqonaya iyo maxaa baadil ah?
Xilliyadii hore looma baahnayn, laakiin immika waxaa
faafay cilmiyo kala duwan oo u baahan in aqoon loo
lahaado, lana kala sooco xaqa iyo baadilka. Culuumta saxda
ah ee xisaabta, handasada, caafimaadka, iyo wixii la mid ah
waa in ay uga soocan yihiin kuwa baadilka ah ee falsafadda
iyo xiddiginta, iwm. Sababtuna waxa weeyaan, in dad ay
dembi u arkeen wax aan dembi ahayn oo ay gaalaysiiyeen
dad ay u arkeen in ay ku dhaceen dembigaas.
Midda shanaad waa xalaalmiirasho la’aan iyo in male
lagu gudo oo wax aan jirin la dhoobdhoobo. Nebiguna scw
waa kii yidhi: malaha iska dhowra, waa warka kiisa ugu
beenta badan e.

‫إيَّاكُ ْم َوالظَّن فَ ِإن الظَّن أكذب ال َح ِديث‬
Sheekhu waxa uu ku soo gabagabaynayaa in sharafta iyo
cirdiga Muslimiintu yihiin bohol ka mid ah boholaha naarta,
ayna qarkeeda istaageen labo kooxood: muxaddisiinta iyo

NUUN 108

qaadiyada(gaarsoorayaasha).15
o
Walow aynu meelo badan ku aragnay hadallo qiime
badan oo uu leeyahay Taajuddiin Subkii, haddana marka
mad-habtiisa fiqhiga ee Shaaficiyada ama tiisa caqiido
ee Ashcariyada la taabto, weerar culus ayaa uu qaadayaa.
Sheekhiisii Dahabi oo ay isku Shaaficiya yihiin, laakiin
caqiido ahaan ay kala duwan yihiin, ayaa uu weerar ba’an
ku qaadayaa. Subkii waa Ashcari, Dahabina—haddaan
ereybixinta xilligan adeegsanno—waa Salafi. Subkii waxa
uu istaagay in aysan bannaanayn in la daliishado Dahabi
(‫)فــا يجــوز آن يُعتمــد عليــه‬, marka uu Ashcari dhaliilo iyo marka uu
Xanbali ammaano. Dooddiisu waxa weeyaan: marka Dahabi
qorayo taariikh nololeedka ‘salafiyiinta’ aad baa uu ugu
dheeraadaa isaga oo wanaagga qofkaas taxaya, qaladkiisana
iska indhatiraya, intii suuragal ahna u raadinaya fasiraad
fiican. Haddiise uu Ashaacirada waxa ka qorayo, aad ugu
ma dheeraanayo tilmaantooda waxa uuna soo xiganayaa
hadallo badan oo dhaliil ah—taas oo uu diin u arko isaga
oo aan dareensanayn—wanaaggooda tirada badanna
indhuhuu ka lalinayaa, gef yar oo ay leeyihiin haddii uu
helana waa uu sheegayaa, haddii uu wax cad ku waayana
waxa uu leeyahay: Alle ha wanaajiyo (‫)واللــه يُصل ُحــه‬, waxaas oo
dhanna waxaa ku kallifaya in ay kala caqiido yihiin, ayaa
uu yidhi Subkii. Waxa uu tusaale u soo qaadanayaa Ibnu
Qudaamah al‑Xanbali iyo Fakhruddiin ibnu Casaakir,
oo uu yidhi ka hore taariikhdiisa waa uu dheereeyay kan
15

‫اإلقرتاح يف اإلصطالح‬, bb.57-61.

taariikh nololeed

109

dambana waa uu gaabiyay, sababta oo aan shaki ku jirinna
waa in midna Ashcari yahay midna Xanbali, waxa ayna hor
istaagi doonaan Rabbil Caalamiin!
Sheekh Cabdifataax Abuu Quddah oo ka faalloonaya
hadalkaa Subki waxa uu leeyahay: eeddan uu Subki u soo
jeediyay Dahabi qudheeda ayaa ah xad-dhaaf iyo weerar ay
keentay kala duwanaanta caqiideed.
Subkii oo dooddiisii sii wataa waxa uu yidhi: waxa
aan aaminsanahay in marka uu qalinka u qaato in uu
‘Ashaacirada/Maaturiidiyada’ [culamada saddexda madhab] wax ka qoro uu u xanaaqo si xad-dhaaf ah ka dibna
uu hadalka jarjaro, oo uu tacasub aan qofkii garanaya ka
qarsoonayn ku kaco. Intaa waxaa dheer, baa uu Subki
yidhi, in uusan aqoon fiican u lahayn macnayaasha ereyadu
xambaarsan yihiin, oo laga yaabo in uu sheego weedh
dhaleecayn ah oo haddii uu fahmi lahaa macnaheeda uusan
ku dhawaaqeen!
Waxyaalaha cajiibka ah ee Subki eeddiisa ku dhisayo
waxaa ka mid ah in imaam Fakhruddiin ar-Raazii marka
taariikhdiisa la qorayo la dhaho Imaamkii ama Ibnal
Khadiib, kutubtana taariikhdiisa lagu diiwaangaliyo qaybta
Maxammedyada. Haddaba sidee baa uu Dahabi uga
qaaday xarafka M oo u geeyay xarafka F, uguna yeedhay
al-Fakhr? Waxa uu raaciyay: isaga oo waxaa sameeyay baa
uu ku dhaartay in uusan hawadiisa raacin! Ma hawo raacid
intaa ka weyn baa jirta. Haddii uu halkaa kaga hadhi lahaa
wax baa ay ahaan lahayd e, Subki waxa uu qaybtan ku soo
afjaray: maadaama uu heerkaa gaadhay, Ilaahay baa aan ka
magangalnaye, waa mid qalbigiisa la daboolay! [B.46].

NUUN 110

Subki xanaaqiisi waxa uu dhalay in uu kitaab weyn isna
ka qoray culamadii Shaaficiyada, Dabaqaat ash-Shaaficiyah,
oo uu aad ugu ammaanay. Subki inta uu Dahabi ku dhaliilay
dhexdhexaadnimo la’aan, ayaa uu jawaabtii ka dhigay kitaab
taariikh nololeedka Shaaficiyada ku kooban, halka Dahabi
cid kasta u taariikheeyay. Sakhaawi oo hadalkaa kore ee
Subki ka faalloonaya ayaa waxa uu leeyahay: Subki xadkii
ayaa uu ka baxay, [waxa uuna sidaa u hadlay] iyada oo
Dahabi yahay tixraaciisa uu taariikh nololeedyada ka qoray,
waxa uuna si aad ah ugu weeraray Xanaabilada in ka badan
inta uu Dahabi ku haysto. Sakhaawi waxa uu leeyahay
Dahabi qiil u samayn maayo, laakiin gadaashii ilaa hadda
kutubtiisii baa tixraac u ah oo aan laga maarmin, waxa uuna
gaadhay heer Ibnu Xajar biyaha samsamka u cabbo in uu
gaadho heerkiisii, waxaana liibaanay qofka qaladkiisa la
tirin karo. Subkii marka uu Xanaabilada ka hadlayo isaga oo
yasaya waxa uu leeyahay: goormay Xanaabiladu weligood
wax noqdeen! [‫]وهــل ارتفــع للحنابلــة قــط رأس‬.16
Sakhaawi17 waxa uu leeyahay: dad badan oo Dahabi
wax ka sheegay waxa ay ka xanaaqeen wixii uu ka qoray
oo qaarkood u arkeen in uusan gaadhsiin martabaddii ay
iyagu isu joogeen, iwm. Waxaa ka mid ahaa qaari’ la odhan
jiray Maxamed ibnu Axmed oo markii uu arkay taariikh
nololeedka Dahabi ka qoray ee ku jira diiwaanka qurraa’da,
inta uu xanaaqay hadal foolxun ku dulqoray qoraalkii
Dahabi, taas oo markii uu Dahabi arkay uu diiwaankiiba
magiciisii ka tirtiray.
Weerarkan Subki ku qaaday Dahabi culamo kala duwan
16
17

‫اإلعالن بالتوبيخ‬, bb.94-95.
Halkuun, b.127

taariikh nololeed

111

ayaa ka jawaabay oo qaarkood ay iyaguna Subki u miiseen.
Cizziddiin al-Kinaanii, ayaa waxa uu leeyahay waa nin
edebdaran, oo bilaa caddaalad ah!18 Diktoor Bashaar
Cawaad Macruuf, oo ku takhasusay Dahabi iyo dhaxalkiisi,
ayaa waxa uu kitaabkiisa ad-Dahabii wa Manhajuhu fii
Kitaabihii Taariikhul Islaam19 kaga hadlayaa manhajka
naqdineed ee Dahabi, waxa uuna xusayaa in uu Dahabi
aad ugu dedaalo soo guurinta ammaan iyo dhaliilba wixii
qofka laga sheegay si uu suurad dhammaystiran uga bixiyo.
Diktoorku waxa uu Subki ku eedaynaya in uu kitaabkiisu
yahay ammaan ee uusan isu dheellitirnayn sida kuwa
Dahabi.
Intani waxa ay si fiican u muujinaysaa iyada oo qofku
wixii ka digayo in uu lugta la gali karo, iyo sida tacasubka
mad-hab iyo aragtiyeed uu saamayn weyn ugu yeelan karo
aragtida iyo mawqifka uu qofku ka qaadan karo ama ka
istaagi karo qof kale. Sidaas awgeedna, ay lamahuraan
u tahay in qoraaga taariikh nololeedka ee tixraacyadan
adeegsanayaa uu ka fiirsado, miisaamo, kala hufo, kala
shaandheeyo, garasho fiicanna u leeyahay arrimahan.
Warkii oo kooban, qoraaga taariikh nololeedku waa in
uu la saaxiibo caddaaladda iyo dhexdhexaadnimada, uuna
hubsiimo hal siisto.
o
18
19

‫اإلعالن بالتوبيخ‬, bb.94-95.
‫الذهبي ومنهجه يف كتابه تاريخ اإلسالم‬, bb.458+.

NUUN 112

" ‫اس َم َنا ِزلَ ُه ْم‬
َ ‫"أَنْ ِزلُوا ال َّن‬
ُ ‫أَمرنا‬
،‫اس َم َنا ِزلَ ُه ْم‬
َ ‫رسول اللَّه َص ّل الل ُه َعلَيْ ِه‬
َ ‫وسلَّم أَ ْن نُ ْنزِل ال َّن‬
Qofka dadka wax ka qorayaa waa in uu ogsoon yahay
heerka iyo qaddarka ay leedahay cidda uu wax ka qorayaa.
Ma aha in uu qof sharfan ku durduriyo, sida dadkan lagu
falay wax ka sheegidda saxaabadii Nebiga scw. Dad Alle
leeyahay: radiyallaahu canhum, in la aflagaaddeeyaa waa
anshax xumo iyo ku dhiirrashada Alle. Dad Alle sharfay
in aad wax ka sheegtaa waxa ay muujinaysaa ixtiraamka
aad Alle u haystid. Mar-mar ayaadba arkaysaa kuwaa isku
dayaya in ay dulleeyaan dad Alle sharfay, oo haddana iska
dhigaya qareenno u doodaya shaydaankii Alle lacnaday
naxariistiisana ka fogeeyay!
Dadku isku wada mid ma aha. Mid jaanjaaman oo wixii
uu doono si xishood la’aan ah u sameeya xumana aan ka
leexan, iyo qof sharaf iyo dhowrsoonaan lagu yaqaanno ma
ah in isku miisaan la saaro. Qofka wanaag ku suntan waxaa
loo dhaafayaa gefka yar ee ka dhaca, sidii uu Nebigu scw
yidhi: kuwa sharafta leh u dhaafa turunturradooda.

ِ
َ ‫الهيئات‬
‫عثاتِهم‬
‫أقيلوا ذَوي‬
Nebigu scw waxa uu sheegayay ahlu Beder iyo in Alle
u dhaafay wixii dembi ka dhaca, waana markii saxaabigii
Xaadib ibnu Abii Baltacah rc diray warqad uu mushrikiintii
Makah uga digayo in duullaan lagu soo yahay.
Cumar ibnul Khaddaab rc ayaa isna laga soo tebiyay
hadal macnihiisu yahay in wixii ka dhaca qofka lagu

taariikh nololeed

113

xambaaro wanaag, ee aan hal erey oo ka dhacay xumo loo
qaadan iyada oo macne wanaagsan loo fasiran karo.20
Sakhaawi ayaa isna qodob muhiim ah tilmaamay oo
waxa uu leeyahay, wixii si dadban loo tilmaami karo ma aha
in lagu tiiqtiiqsado faahfaahintooda. Gef qofka ka dhacay
haddii la diiwaangaliyo weligii waa uu dabo soconayaa.
Waxa uu si gaar ah u tilmaamayaa wixii qofkaasi ku kacay
yaraantiisii ee qaddarkiisa hoos u dhigi kara in aan la dabo
wadin, qof dhalinyarannimadii aan meel ka dhicinna waa
dhif iyo naadir e, waa in qofka lagu qiimeeyo xaaladda
uu markaa dambe ku sugan yahay ee aan duulduulkii
dhalinyarannimada la dabo wadin. 21
o
Waxa qofka lagu maagayaa ma mudan yahay ceebayn?
Meel internetka ah ayaa qof maalin ku soo qoray: sheekh
hebel yaa yaqaanna oo wax iiga sheegi kara taariikh
nololeedkiisa? Dad badan baa hadal ammaan ah ka yidhi.
Midka iga yaabiyay waxa uu ahaa mid ammaanay laakiin
raaciyay dhaliil yar oo uu jeclaa in uu sheekhu iska daayo:
sheekhu aad ayaa uu u fiican yahay laakiin surwaal ayaa uu
xidhaa! Surwaal xidhashadu dhaliil ma noqonaysaa? Haa
iyo Maya. Sheekhu waddanka uu ka soo jeedo surwaalku
waa caadi, qofkan saluugsanina waxa uu joogaa waddan ay
ceeb ka tahay in qof muxtaram ahi surwaal xidho. Sidaas
awgeed, qofka wax laga qorayo caadadiisa iyo dhaqankiisa
in aqoon loo lahaado ayaa loo baahan yahay. Dad kale
20
21

‫فتح املغيث‬, b.4/457.
‫اإلعالن بالتوبيخ‬, b.118.

NUUN 114

iska daa e, Soomaalida ayaa kala dhaqan iyo kala caado
ah. Diinta ayaa tixgalisa caadada oo shanta qaacido ee
fiqhigu ku dhisan yahay ayaa ay ka mid tahay: al-caadatu
muxakkamah (‫)العــادة محكمــة‬. Adiga oo cuntada martisoorka u
yaqaanna hilib haddii aad cambuulo iyo bun aragtid, ha u
qaadan xumaan e, fahan in ay dad caadadood tahay oo lagu
sharfay.
Imaam Shaafici ayaa laga soo tebiyay in uu yidhi: Masar
baa aan ku arkay nin dhaleecaynaya nin kale. Markii
sababta la weydiiyay ee lagu celceliyayna waxa uu yidhi:
waxa aan arkay isaga oo istaagga ku kaajaya. Waxaa la yidhi:
oo maxaa ka dhib ah taas? Waxa uu yidhi: dabayshaa ku
duulduulinaysa dharkiisa iyo gacantiisa, hadhowna waa
uu ku tukanayaa. Waxaa la yidhi: miyaad aragtay iyada oo
ku duulduushay ka dibna uu ku tukaday isaga oo aan iska
dhaqin? Maya e waxa aan u arkay in uu samayn doono, ayaa
uu ku jawaabay!
Waxa aad arkaysaa dad ku dheggan oo wax ka qoraya
saxaabadii Nebiga scw, sida Abuu Hurayrah rc, ama
culamadii Islaamka, sida Bukhaari, dooddooduna ku
salaysan tahay kutirikuteen aan raad lahayn iyo been la
dhoobdhoobay, amaba wax aan dhaliil ahayn. Qoraalladaas
ujeedkoodu waa shakhsiyad dilid ee ma aha in ay taariikh
soo gudbiyaan ama ay rabaan in ay suurad sax ah ka
gudbiyaan qofka ay ka hadlayaan.
“Dawaafka isdhaafayaa
Duullaanka cirkee socdaa
Dedaal iyo maaha guul

taariikh nololeed

115

Daryeel kuma baadhayaan
Wanaag kuma doonayaan
Inay cilmi daalacshaan
Aqoonta ku sii durkaan
Wixii dedan qaawiyaan
Dantoodu ka sii gun dheer,
Rugaa dirir saaran yahay
Waxay u docaynayaan
Dayaxa u hadhaynayaan
Dagaar u cagaynayaan
Inay Run ku duudsiyaan
Xaqiiqada daah sudhaan
Adduunyada dooriyaan
Iyagu u daliil noqdaan.”
—Hadraawi: Dabahuwan.
o
Rijard Hoomis (Richard Holmes) oo ah qoraa caan ku
ah taariikh nololeedyada, waxa uu ku talinayaa in qoraagu
marka uu baadhitaanka wado, labada bog ee buuggiisa
qoraalka uu midka midig ku qoro xogta uu ururinayo,
midka bidixna uu ku qoro wixii dareen, dood, tuhun,
su’aalo, iyo aragtiyo ah ee xogtaasi ku dhaliso22. Waa qaab
kuu fududaynaya in aan xogtii dhab ahayd kaaga qasmin
dareenkaagii iyo dhiraandhirintaadii xogtaa ku salaysnaa.
o
22

This Long Pursuit, Reflections of a Romantic Biographer, b.6.

NUUN 116

Qaybtii labaad ee taariikh nololeedkii aan ka qoray Cumar
ibnul Khaddaab rc, oo aan hawsheeda ku jiro, waxa aan
adeegsanayaa qorshe sidan oo kale ah (eeg bogga soo
socda) si aan sannad kasta iyo dhacdooyinka muhiimka
ii ah meel ugu wada qorto. Dahabi ayaa aan ka bilaabay
tixraaca, kuwa kalana waa aan ku kabayaa, laakiin halkan
isaga uun ayaa aan ku muujiyay. Qaybtii hore ee buugga
waxa ay ku socotay isdabajoogga waqtiga iyo sidii ay
dhacdooyinku isugu xigeen. Laakiin qaybtan waa ay adag
tahay in sidaa lagu wado, sababtuna waa in arrimo muhiim
wada ahi ay isbarbar socdaan, taas oo kala dhantaali karta
in mawduuc ahaan loo abbaaro oo si fiican looga hadlo.
Nidaamkii caddaaladeed iyo sidii uu shaqaalaha dawladda
ula xisaabtami jiray lagaga ma hadli karo qaab taxanka
waqtiga ku dhisan. Dhacdooyinka qaar tixraacyadu waa ay
ku kala duwan yihiin (eeg Qaadisiyah), markaa waa in aan
sidaa u muujiyaa oo haddii loo baahdo aan xalliyaa, haddii
kalana aanan waqti iskaga lumin.
Buuggu maadaama uu yahay taariikh nololeedkii Cumar,
dagaalladanna uusan isagu hoggaaminayn, iima muuqato
sabab aan u faahfaahiyo dhacdooyinkii dagaallada intooda
badan. Qaadisiyah waxaa faahfaahinteeda leh buug laga
qoray taariikh nololeedkii Sacad ibnu Abii Waqaas rc oo
hoggaamiyaheeda ahaa, dagaalladii Shaamna waa sidaas oo
kale oo Khaalid iyo Abuu Cubaydah rc iyo rag kale ayaa
leh inta badan. Sidaa oo kale, furiddii Masar waa taariikh
nololeedka Camr ibnul Caas rc.
Arrinta aan isleeyahay xoogga saar waa dhisiddii
dawladdii Muslimiinta iyo hannaankii maamul ee uu

taariikh nololeed

117

dejiyay. Taas ayaa waxa ay xaddidaysaa wixii aan qaadanayo
iyo wixii aan i anfacayn. Sidaas awgeed, wax kasta oo uu
Dahabi ka hadlay ma aanan soo qaadan, ee xulashada
arrintaa sare ayaa aan ku salaynayaa oo qaabaynaysa
qoraalka. Laakiin waa suuragal in aan qorshahaba beddelo
haddii uu shaqayn waayo.
Sannadka

13H

Dhacdooyin

Tixraac

Casiliddii Khaalid

Taariikhul IslaamDahabi, 3/87, 123124,152)

Qabashadii khilaafada

Ciidankii Ciraaq loo
diray

Taariikhul IslaamDahabi, 3/87

Taariikhul IslaamDahabi, 3/87

Geeridii taliyihii ciidanka Taariikhul IslaamDahabi, 3/137
14H

Furiddii Dimishiq, Xims, Taariikhul IslaamBaclabak, Basrah, ...
Dahabi, 3/123
Shuraxbiil ibnu Xasanah
oo Urdun furay.
Yarmuuk

Taariikhul IslaamDahabi, 3/139

Cabdullaahi ibnu
Ummi Maktuum iyo
Qaadisiyah,

Taariikhul IslaamDahabi, 3/153

Qaadisiyah
15H

Magaalayntii Kuufah.
Yagleeliddii Diiwaanka.
Biilkii Cumar.

Taariikhul IslaamDahabi, 3/142

Taariikhul IslaamDahabi, 3/144

NUUN 118
Sannadka

16H

Dhacdooyin

Tixraac

Cumar oo aaday Shaam
si uu Baytul Maqdis u
furo.

Taariikhul IslaamDahabi, 3/162

Qaadisiyah*

Qoriddii Taariikhda
Hijriga ah

Taariikhul IslaamDahabi, 3/157

Taariikhul IslaamDahabi, 3/163

Maadaama Cumar iyo Khaalid isfahanwaa ka dhex jiray,
qaybtii hore ee buuggana aan kaga hadlay, casiliddiisuna
ka mid ahayd amarraddii ugu horreeyay ee Cumar bixiyay
markii uu khaliifka noqday, gaar ayaa aan u suntaday
(Casiliddii Khaalid, bb.87, 123, 124, 152). Sidaas oo kale,
markii aan arkay ciidan xidhan dhar qaali ah oo Cumar in
ay la kulmaan u safray, boggaasna gaar ayaa aan u suntaday,
oo in war sugayo ayaa aan ogahay!

taariikh nololeed

119

NUUN 120

WAR

Iska warran. Maxaa la sheegay? Wax war ah?... iyo weedho
la mid ah ayaa aynu isku salaannaa. Waxa aynu nahay
war‑ku‑nool oo waa tii Soomaalidu hore u tidhi: “war
iyo wax la cuno baa lagu nool yahay”. Haddii la waayana,
“war baa u gaajo kulul”. “War la’aani waa dhego la’aan.”
“War la’aan col hodday.” Maxaa yeelay: “war la helaa talo la
helaa.” “Warmooge[na] wehel ma leh.”
o
Saxafigu waxa uu bulshada ugu jiraa kaalin lamahuraan ah,
waxaana saaran masuuliyad culus. Bulshada warmaqabtada
ah indhaheedii iyo dhegaheedii in uu noqdo, sahan iyo
ilaalo joogto ah ugu jiro danaheeda, oo uu u soo gudbiyo
wixii war iyo wacaal ah ee ay u baahan tahay, ayaa laga
rabaa. Bulshadu in ay tashato oo ay wax qabsato waxa ay ku

NUUN 122

xidhan tahay in ay u war hayso sida wax u socdaan oo “war
la helaa talo la helaa.” Wariyaha masuuliyaddiisa weeyaan
in warkii loo baahnaa la helo. Waa in uu indhaha ku hayo
oo xisaabiyo inta masuuliyadda bulshada u haysa oo ciddii
xilkeeda gabta ama ku takrifasha uu bannaanka soo dhigo,
isaga oo ay ka tahay nasiixo.

: ‫ أن النبي صىل الله عليه وسلم قال‬، ‫عن متيم بن أوس ريض الله عنه‬
‫ وألمئة‬، ‫ ولرسوله‬، ‫ ولكتابه‬، ‫ لله‬: ‫ ملن يا رسول الله ؟ قال‬: ‫ قلنا‬، ‫الدين النصيحة‬
.‫املسلمني وعامتهم‬
o

ْ ُ ُ َّ َ َ ْ َ ْ ُ َ ْ َ
َ
٧٧ ‫ي ل َعلك ْم تفل ُِحون‬
‫وافعلوا ال‬
Wixii wanaag ah ee bulshada ka dhex socda in uu xoojiyo,
dadka kale tuso, oo ciddii ku hawlan uu dhiirrigaliyo ayaa
loo baahan yahay. Wixii xumaato jirana in uu hor istaago, la
diriro, sidii loo dabargoyn lahaana uu ka shaqeeyo ayaa laga
rabaa. Ciddii dulmi wadda in uu dabagalo oo warkooda
bannaanka soo dhigo, ciddii la dulmiyayna uu garabkooda
istaago oo inta aan hadloon karin uu minbar u noqdo oo uu
cabashadooda iyo codsigooda baahiyo weeyaan.

ًَ َ َ ْ َ َْ ْ ََ َْ ٌ
ًَ َ َ ْ َ َْ ْ َ
َ َ ُ ً
‫اعة‬
‫اعة َح َس َنة يَك ْن ُل ن ِصيب مِنها ومن يشفع شف‬
‫من يشفع شف‬
َ ّ ُ َ َ ُ َّ َ َ َ َ ْ ٌ ْ ُ َ ْ ُ َ ً َ ّ َ
ً
ُ
ْ
٨٥ ‫ك ش ٍء مقِيتا‬
ِ ‫سيِئة يكن ل كِفل مِنها وكن الل ع‬

Tan macnaheedu ma aha in uu sidii wadaad minbarka
saaran maalin Jimce ah dadka wacdiyo uun e, waa in

war

123

uu bulshada siiyo warkii ay wax ku qaadan lahaayeen.
Warbixin wariye ayaa laga yaabaa in waxqabadkeedu ka
bato boqollaal wacdi. Warku waa in dadka la siiyo xogtii
ay go’aan ku qaadan lahaayeen, wacdiguna waa in go’aankii
lagu dhiirrigaliyo. Markaa kala saar warka iyo wacdiga.
Xadiis ayaa uu Nebigu scw ku leeyahay: Alle dadka waxa
uu ugu jecel yahay kuwa ugu waxtarka badan ee dadka kale
anfaca.

‫أحب الناس إىل الله أنفعهم للناس‬
‫وخ ُري الناس أنفعهم للناس‬
Marar badan ayaa aad arkaysaa qof dhibaataysan oo
dulmi loo geystay, oo warkiisa oo la baahiyay darteed
dulmigii kaga samatabaxay. Wariyahaasi sow ma soo galayo
warkii Nebiga scw ee ahaa: Qofkii Mu’min ka fayda kurbo
adduun, Alle ayaa ka fayda kurbo aakhiro, kii dhibbane u
fududeeyana, Alle ayaa if iyo aakhiraba u fududeeya, qofkii
Muslim asturana, Alle ayaa if iyo aakhiraba ku astura—
Alle waa uu kaalmaynayaa qofka inta uu qofku walaalkii
kaalmaynayo.

‫ نفس الله عنه كرب ًة من كرب يوم‬،‫َمن نفَّس عن مؤمن كرب ًة من كرب الدنيا‬
،‫مسلم‬
‫ ومن سرت‬،‫ يرس الله عليه يف الدنيا واآلخرة‬،‫يس عىل معرس‬
ً
َّ ‫ ومن‬،‫القيامة‬
.‫ والله يف عون العبد ما كان العبد يف عون أخيه‬،‫سرته الله يف الدنيا واآلخرة‬
“Bulshooy adigay bokhraday
Beerkayga adaa gogladey
Boggeyga adaa huwadey

NUUN 124

Wadnaha adigaa barkaday
Bishmaha adigaa furfura.
Baxaalliga hawlahaaga
Bidhaansiga waayahaagaa
Bisaylkaba iigu wacan.
Markii lagu bililiqaysto
Markii baaqaagu yeedho
Ayaan boholyow gabyaa
Dareenku baraarugaa.
Bulshooy adigay bokhraday
Adaa bili igu shakalay
Buruudka adaygu xidhay
Haddaan ahay wiil bir kulul
Burjiga adigaa iska leh.
Badheedhka adaa i faray
Dagaalka adaa i baday.”
—Hadraawi: Bulsho.
“Madmadowga ay yeelatiyo siday u maaryaaddey
Goortaan indhaha soo marshee milicsi daymoodo
Sidaan ahay masuulkii arlada waw mudducayaaye
Dalka yaa u maqan baan hawada kaga murmaayaaye.”
—Jaamac Kadiye: Masaawaad.

war

125
o

“Nimaan hubsiimo lahayni wargal maaha.”
“War la qabaa xiiso ma leh.”
“Warmooge wehel ma leh.”
o
Sidii aan qaybta taariikh qoridda ku soo marnay, su’aasha
habboon weydiinteedu lamahuraan ayaa ay u tahay qofka
war soo tebinaya. Waa in uu ogaadaa waxa dhacay, cidda ay
ku dhaceen, cidda samaysay, goobta ay ka dhacday, goortii
ay dhacday, sidii wax u dhaceen, iyo sababtaba. Warkii intani
ka maqan yihiin waa uu kala dhantaalmayaa. Qoraalkii
war ku saabsan ee intan si wanaagsan uga jawaaba ciddii
akhrisataa in ay ku qanacdo ayaa ay u badan tahay.
o
Warka labo dhan ka qiimee: cidda aad ka heshay iyo waxa
uu xambaarsan yahay.
Waxaa jira war aad ka hesho ilo badan oo kala duwan
aysanna suuragal ahayn in ay ku heshiiyeen tebinta been.
Warka noocaas ahi waa uu ka kalsooni badan yahay war
hal il ama labo laga helay. Mar kasta oo ilaha warku bataan,
warka waxa ay siinayaan kalsooni dheeraad ah.
Warka cidda aad ka qaadanaysid ha ahaato wargal aan
beensheeg ahayn, aan warkii kala illaawayn e sidiisii u soo
gudbin karta ama qoraal ahaan u haysa warkii ama wixii uu
ku saabsanaa, haddii uusan goobjoog u ahaynna cidda uu

NUUN 126

ka tebinayo waa in ay iyaduna shuruuddaa buuxisaa. Warku
waa in uu ka fayow yahay cillad lagu bushin karo oo iska
hor imaad, danaysi, iwm, ah. Intaa waxaa dheer, in uusan
noqon keli-socod ka hor imaanaya warar ka tayo iyo tiro
badan. Mar kasta oo aad isha warka ku dhowaan kartid,
waxaa yaraanaya gefka iyo hilmaanka.
Sababaha warka qaadashadiisa lagu diidi karo waxaa
ka mid ah in cidda soo tebinaysaa ay ku tilmaaman tahay
been sheegid ama lagu tuhmo, in gefku ku badan yahay
waxa uu qofku sheegayo, in uu yahay dhoohane aan warka
u dhiifoonayn oo ismoodsiintu ku badan tahay warkiisa—
arrimahani waxa ay shaki galinayaan sugnaanta warka iyo
kalsoonida lagu qabi karo.
War aan taabbagal ahayn oo shaki ku jiro haddii laga
helo ilo badan oo kala duwan, waa ay isxoojinayaan oo
tayada warka iyo kalsoonida lagu qabayaa kor ayaa ay u
kacayaan. Taasina waxa ay ka imanaysaa in warkii dabagal
iyo raadraac lagu sameeyo oo laga raadiyo ilo kala duwan.
Cid kale oo markhaati u noqota warkii ama war kale oo
xoojinaya haysa ayaa lagu kabi karaa. “Hadal markhaati leh
iyo hilib mindi leh midna laguma mergado.”
Wariyuhu in uu dabagal iyo raadraac sameeyaa waa
lamahuraan. Laakiin waa in uu ka digtoonaado in uu ku
dhaco jaajuusiddii iyo dabagalkii la innoo diiday:

َ ْ ُ ُ َ َ ُّ ُ َ ً ْ َ ُ ُ ْ َّ َ ْ َ َ َ ُ َّ َ َ َ َ
‫ْ ول ت َسسوا ول يغتب بعضكم بعضا ۚأيِب أحدكم أن‬
َ َُ َ
َ َ ًْ َ
َ َّ ‫الل ۚإ َّن‬
َ َّ ‫كر ْه ُت ُموهُ َۚو َّات ُقوا‬
ٌ ‫الل تَ َّو‬
َ ْ‫ل‬
ٌ ‫اب َّرح‬
١٢ ‫ِيم‬
‫ف‬
‫ا‬
‫ت‬
‫ي‬
‫م‬
‫ه‬
‫ِي‬
‫خ‬
‫أ‬
‫م‬
‫يأكل‬
ِ
ِ
ِ

Cidda warka kuu sheegaysaa danta ay ka leedahay maxay

war

127

tahay? Waa in aan dan gaar ah laguu adeegsan, ee aad kala
garan kartid marka baroortu ay orgiga ka weyn tahay ee
wax kale lagu dedayo. War kale oo lagaa jeedinayo miyaa
jira? Cid ay is-hayaan miyaa wax ka sheegiddeeda laguu
adeegsanayaa? Wararka aad helaysid waa in aad shaandho
ku kala miirto inta aadan bulshada la wadaagin.
Wariye aan wargal ahayn cidina warkiisa kuma
kalsoonaanayso. Wargalnimadana waxaa udubdhexaad u
ah runsheegnimada. Runta ku dedaal. Bulshadii warka kaa
sugaysay in aad marinhabaabisaa waa wax aad u foolxun.
Daacad u ahow xilka ku saaran dhinacna ha u xaglin.
Haddii adiga oo isleh cid qanci aad runta iyo daacadnimada
ka leexatid, kuwii aad dartood u samaysay baa kaa aamin
baxaya. Laakiin haddii aad ku adkaysatid mabaadii’daada,
kuwo ku neceb baa adigaa war kuu soo doonanaya oo weliba
warkaaga kalsooni ku qabaya.
Ha noqon qof laga dhex hadlo ama makarafoon codka
lagu baahiyo. Saxafinnimada iyo iidhehdu waa labo aan
isqaadan. Yaan danaysato kugu fushan dantooda. Xaqiiji
warka oo raadraac samee, tixraacna u yeel waxa aad dadka
u soo gudbinaysid. Dedaalka aad galisid xaqiijinta warku
waxa uu kuu soo jiidayaa sumcad wanaagsan. Sumcadda
xun dhaawac weyn ayaa ay u geysataa wariyaha iyo warka
uu soo tebinayaba.
o
Mar ayaa waxaa dhacda in wararkii iska horyimaaddaan oo
ay iskhilaafaan, waxa ayna u baahan tahay in la kala saaro.
Haddii ay suuroowdo, waa in la isu keeno oo la isqabadsiiyo.

NUUN 128

Haddii ay taasi suuroobi waydo, labada war koodii awood
badan ayaa la hormarinayaa. Ilaha warku ka soo baxay tee
ayaa wargalsan? Tee baa xogogaalsan? Ma jiraa isbeddel
dhacay oo fasiri kara kala duwanaanta? Taariikhda wararka
in dib loo raaco ayaa lagu xallin karaa. Haddii ay suuroobi
waydo in aad kala saarto, in aad labadaba iska dayso iyo in
aad labadaba soo tebiso midkood ayaa ay noqonaysaa.
Israaca taariikheed ee wararku waa muhiim.
Dhacdooyinku sida ay u kala horreeyaan warka ugu tebi.
Ogaanshaha kala horraytu waxa uu kaa caawinayaa in aad
qiimaysid warka iyo cidda kuu warramaysa oo qofkii been
sheegayaa ku fashilmi karo.
o
Qaabkii aad warka ku heshay haddii uu muhiim yahay
sheeg si akhristuhu u qiimayn karo tayada warka. Qofka
warku khuseeyo ayaa ii sheegay iyo meel baa aan ka
akhriyay waa ay kala duwan yihiin. Anigaa la ii sheegay iyo
dad sheekaysanayaan warkooda maqlay waa ay kala duwan
yihiin. Telefoon baa aan kula xidhiidhay iyo iimayl baa uu
iigu soo jawaabay, ama bartiisa Facebook/ Twitter baa uu
ku qoray waa ay kala duwan yihiin. Warbixin xafiiska ka
soo baxday iyo warbixin meel kale ka soo baxday waa ay
kala duwan yihiin. Waxa uu yidhi iyo waxaa laga sheegay
waa ay kala duwan yihiin.
Kalsoonida aad warka ku qabto waxa aad ku muujin
kartaa qaabka aad u dhigaysid: warar lagu kalsoon yahay
ayaa sheegaya; warar aan la xaqiijin ayaa sheegaya; …
nooma suuragalin in aan xaqiijinno; iwm., ayaa aad u

war

129

adeegsan kartaa wixii aadan hubin. Wixii aad xaqiijisayna
sidii xaqiiq u soo tebi.
o
Xilligan beentii caadada noqotay, warar badan oo bug ah
ayaa la isla dhex marayaa waana in aad iska hubisid. Dad
baa war been ah u allifaya in ay ku taageeraan koox, qof,
qabiil, xisbi, iwm. Qaar baa yoolkoodu yahay in ay sheegaan
wax ay caan ku noqdaan, danna kama laha run iyo been
waxa ay tahay. Weligaa hubsiimo hal siiso. Marar badan
arrimuhu sida ay kowda hore u muuqdaan in aysan ahayn
baa la arkaa. Soomaaliduna waxay tidhi: “nimaan hubsiimo
lahayni wargal maaha.” Sida Qur’aanku inna faray, warka
hubso:

َ ُ ُ ْ َ ُ َّ َ َ َ َ َ ٌ َ ْ ُ َ َ ْ ُ َ َ َّ َ ُّ َ َ
‫يبوا ق ْو ًما‬
‫يا أيها الِين آمنوا إِن جاءكم فاسِق بِنب ٍإ فتبينوا أن ت ِص‬
ََ ُ ْ َُ َ ََ
َ ‫ع َما َف َعلْ ُت ْم نَادِم‬
٦ ‫ِني‬
‫ِبهال ٍة فتصبِحوا‬

Nebiguna scw waxa uu yidhi: qofka waxaa been ugu
filan in uu sii sheego wax kasta oo uu maqlo.

.‫كفى باملرء كذبا أن يحدث بكل ما سمع‬
Xadiis kale oo la mid ah ayaa isna odhanaya: qofka waxaa
dembi ugu filan in uu sii sheego wax kasta oo uu maqlo.

.‫كفى باملرء إمثا أن يحدث بكل ما سمع‬

NUUN 130

Ogoowna, wixii aad faafiso ee qof inta uu run u qaato ay
dhibi ka soo gaadho, masuuliyad baa aad ku leedahay. Ha
noqon war-xumo-tashiil, si-xun-wax-u-sheegna sixir ka
daran. Wariyaha sharafta leh waa uu iska dhowraa warka
diradiraalaha ah, waana dembi aad u weyn, oo sida Nebigu
scw sheegay, qofka dadka isku diraa jannada gali maayo,
waxa ayna ka mid tahay waxyaalaha cadaabul qabriga lagu
mutaysto:

.‫ال يدخل الجنة منام‬
‫ إنهام يعذبان وما يعذبان يف‬:‫مر النبي صىل الله عليه وسلم بقربين فقال‬
.‫ وأما اآلخر فكان ال يسترت من البول‬،‫ أما أحدهام فكان مييش بالنميمة‬،‫كبري‬
In aadan adigu diradiraale ka shaqayn waxaa la socota in
aadan aaminin kuwa dhaqankaa xun caadaystay.

َّ ُ ْ ُ َ َ
َّ َّ َّ َ
َ
َّ ‫ك َح َّلف‬
‫ول ت ِطع‬
١١ ‫يم‬
‫م‬
‫ه‬
١٠
‫ني‬
‫ه‬
‫م‬
ٍ
ٍ ‫از مشا ٍء بِن ِم‬
ِ
ٍ
ٍ

“Afku wuxu la xoog yahay magliga xawda ka jara'e”
—Salaan Carrabey: Abaal-Laawe.
Ujeedkaaga koowaad yuusan ahaan in aad noqoto
cidda ugu horraysa ee warka soo tebisa. Wararka qaar soo
tebintoodu waxa ay u baahan tahay murtidii ahayd: sidee
xeego loo xagtaa ilkana ku nabad galaan. Qaab qayaxan
kuma qurxoona, oo adigii warka tebinayay ayaaba eedi
kaaga iman kartaa, gaar ahaan marka warku ku saabsan

war

131

yahay cid qaddarin mudan.
o
Ixtiraam dadka sharaftooda. Qof dhibaataysan, ama
dayacan, ama bukaan ah, ama mayd ah... sawirkiisa in dadka
lagu dhex faafiyaa waa ixtiraamdarro qofkaa loo geystay.
Gabadh xumaan loo geystay ama la kufsaday sawirkeeda
in aad faafiso oo hadhow dadkii wada gartaan wejigeeda, ...
sow dhibta qayb kama tihid? Illeen waa aynu og nahay sida
dadkeennu u dhaqmaan e!
Qof xanuusan baa loo tagayaa oo la soo sawirayaa
markaasaa dadka lagu faafinayaa. Waa edebdarro haddii
aan idan laga haysan ama dani qasbin in la faafiyo.
Fadlan dadka ha la xaqdhowro oo sawirradooda iyo
xogtooda la iska faafinayo ha la daayo. Baasaboor qof
ka lumay inta aad wada sawirto ha faafin e, xogta qofka
qari, illeen ciddii garanaysaa magac iyo sawir baa ay ku
garanayaan e. Maxaad u faafinaysaa dhalashadiisa, lambarka
baasaboorka, iyo waxa kale oo dhan?
o
Qof sir kula wadaagay ha kashifin haddii dhib uga iman
karto ama uu kaa codsado in aadan sheegin. Wariye aan war
lagu aamini karin wariye ma aha. Magaca beddel haddii
loo baahdo (raaci: Hebel/ Heblaayo* magaca dhabta ah ma
aha e waa la beddelay; magacyada sheekada ku jira waa la
beddelay, iwm.); wajiga u qari; tilmaamaha lagu garan karo
qari ama beddel. Muhimaddu waa warka.

NUUN 132

Haddii adiga lagugu kalsoon yahay, qofkaa aad qarisay
waa lagaa rumaysanayaa. Waana waxyaalaha keenaya in aad
runta ku dedaasho, si aan beentaada hore runtaada dambe
u baabi’in.
Sir ilaalinta halka ay diinteennu ka gaadhay, Nebigu
scw waxa uu yidhi: haddii qof warramayaa uu hareeraha
iska eego, warkaasi waa ammaano. Qasab ma aha in uu
ha sheegin ku yidhi. Haddii aad dareento in warkaasi qof
aan mudnayn dhib u keenayo, ku dedaal in aad dhibtaa ka
dhowrto.

.‫إذا ح َّدث الرجل بالحديث ثم التفت فهي أمانة‬
o
Wariyaha xogogaalka ah xirfaddiisa waqti iyo dedaal baa
uu galiyaa. Dadka iyo degaanka waa uu kala yaqaannaa,
wixii uusan garanaynna cid uu ka helayo ayaa uu bartaa.
Waa muhiim in uu fiiro u lahaado magacyada dadka iyo
degaanka si raadraacu ugu fududaado. Dhawr qof oo isku
magac ahi waxyaalaha ay ku kala duwan yihiin ee uu ku
kala soocan karo in uu dhugasho u lahaado weeye ee uusan
magaca ku koobnaan, sida naanaysta. Haddii aad siyaasad
ka soo warranto, waa in aad kala taqaannaa siyaasiyiinta
oo aad aqoon fiican u yeelataa. Haddii aad dhanka
ganacsiga ka hawlgasho, waa in aad barataa ganacsatada iyo
ganacsiyadooda.
Wariyaha xogogaalka ahi waxa uu garanayaa warka macne
u samaynaya bulshada akhrisanaysa, warka ay xiisaynayaan,
meeshii faahfaahin dheeraad ah ay uga baahan karaan, iyo

war

133

wixii la mid ah. “Fayras cusub ayaa ka dillaacay magaalada
Wuuhaan.” macne badan uma samaynayso qofka aan aqoon
fayras iyo Wuuhaan meesha ay ku taallo toona. Ahmiyadda
warku u leeyahay akhristaha in la dareensiiyaa waa muhiim.
Wariyaha xirfadlaha ahi waa afyaqaan murtimaal ah oo
garanaya in hoosba hadal leeyahay, warkuna uusan murti ka
maarmin— “War aan murti lahayn waa laga aammusaa”.
Nin Cabdulmalik ibnu Saalix la odhan jiray ayaa
maalin u soo galay Khaliifkii Cabbaasiga ahaa ee Haaruun
ar‑Rashiid oo habeenkaa wiil ka dhintay wiilna u dhashay
dadkiina ay tacsi iyo tahniyad ugu yimaaddeen. Amiirkii
Mu’miniintoow, Alle farxad ha kaaga dhigo wixii ku
xumeeyay, wixii ku farxad galiyayna Alle kaama xumeeyo,
tanna taas ha kuugu beego— u guditaanka shukrinaqe iyo
abaalmarinta ka sabra.1
o
Warka hadda la tebinayaa waxa uu badanaa salka ku hayaa
dhacdooyin hore (taariikh) oo u baahan in akhristaha la
fahansiiyo, berrina isla warkan ayaa dhacdo taariikheed
noqonaya—taariikhda iyo qoraalkeeda waa aan ka soo
hadalnay. Warku waxa uu ku saabsan yahay dad, sida dadka
wax looga qorana waxa aan kaga hadalnay qaybta taariikh
nololeedka. Halkaa ka eeg arrimo dheeraad ah oo la
xidhiidha ilaha warka iyo sida loo kala qiimaynayo, anshaxa
ka hadalka dadka iyo wixii la mid ah.

1

‫تاريخ بغداد‬, b.27.

NUUN 134

MAQAAL IYO CURIS

Mawduucyadii wax laga qorayay haddii aan intaas ku
dhaafno, aynu dulmarno maqaalka iyo curiska oo badanaa
loo adeegsado wax ka qoridda gaaban ee mawduucyadan
aynu soo marnay iyo qaar kalaba.
o
Maqaalka iyo curisku waa qoraal habaysan oo ku saabsan
hal mawduuc, macne ahaanna aad baa ay isugu dhow
yihiin maqaalka iyo curisku, mararka qaarna isku si ayaa
loo adeegsadaa. Mawduucooda waxa xaddidayaa waa in ay
jiraal ka hadlayaan ee aysan ahayn sheeko mala-awaal ah.
Waxa ay ku saabsanaan karaan taariikh, taariikh nololeed,
war, aragti, hannaan iyo hab wax loo sameeyo, iwm. Waxaa
lagu faaqidi karaa arrimo badan, waxaana lagu faallayn
karaa waxyaalo kala duwan.

NUUN 136

Maqaalku waxa uu u badan yahay war, faallo, aragti, iyo
wixii la mid ah. Maqaalku hal bogna waa uu noqon karaa
bogag badanna waa uu gaadhi karaa, badanaana maqaalladu
waxa ay ku soo baxaan wargeysyada, iwm.
Sida badan, curiska ardayda loo diro waa qoraal akadiimi
ah oo ay tahay in uu lahaado saddex qaybood: bilowga oo
hordhac ah, dhexda oo ubucdii qoraalka ah, iyo dhammaad
oo gabagabadii ah.
Waxaa kale oo jira curis suugaaneed oo mawduuca
qoraagu doorto ku saabsanaan kara waxa uuna gaadhi
karaa heer buugyare uu noqon karo. Curis suugaaneedku
waa hab qoraal u dhigma sheeko faneedda, iyo maansada
oo halabuurku uu farriintiisa ku gudbin karo. Ma arkin
curis noocan ah oo af Soomaali ah, laakiin maansooyinka
dhaadheer (sida Dabahuwan, Dhugasho) haddii tiraab ahaan
loo qori lahaa, waa ay noqon lahaayeen curis suugaaneed.
Sidaas awgeed, curisku waa tiraab ee ma aha tix. Aragti aan
buug buuxinayn ayaa curis ahaan loo qori karaa, ama dhawr
curis oo la isku daray ayaa buug laga dhigi karaa.
Badanaana, curisku waa uu ka dheer yahay maqaalka,
ujeeddadiisuna waa ay ka gundheer tahay tan maqaalka.
Sidaas awgeed, curisku waa uu ka cilmiyaysan (akadiimisan)
yahay maqaalka.
Ujeeddooyin kala duwan ayaa curiska iyo maqaalka
loo qoraa: waxaa lagu falanqeeyaa arrimo cilmi ah, oo
ka baaraandegis iyo xaqiijin u baahan; waxaa la isku
barbardhigaa labo arrimoood iyada oo sida ay u kala duwan
yihiin ama isugu mid yihiin la sharxayo; waxaa lagu qeexaa
fikrad; waxaa lagu soo gudbiyaa dood, taas oo la isku
qalqaalinayo qaadashada ama xoorista aragti, samaynta

maqaal iyo curis

137

ama joojinta fal, iwm; waxaa lagaga sheekeeyaa waayaha,
wacdaraha, iyo sooyaalka qof, dal, iwm; waxaana lagu
qaadaadhigaa tilmaamaha walax (shay), noole, iwm.
Sida qeexdiisa ku cad, curisku waa uu noocyo badan
yahay, mawduucyada uu ku saabsanaan karana waa ay
tiro badan yihiin. Haddii aanu wadan xogo si gaar ah loo
soo xiganayo, kuma qasbana in uu curisku yeesho tixraac.
Haddii aanu si qotadheer u gorfaynin mawduuc baaxad
leh, kuma qasbana in uu curisku dheeraado. Si kastaba ha
ahaato e, curisku waxa uu curis yahay marka ujeeddadii laga
lahaa sida ugu habboon loo gaadho.
Qoraal kasta waxaa ka horraysa diyaarin xogtii qoraalka
lagu ururinayo. Marka la qorana waxaa xigta hufid iyo
haadin lagu hagaajinayo qoraalka, iyo ebyid.
o
Hordhac (arar, gogolxaadh)
Bilowga qoraalku waa in uu lahaadaa hordhac akhristaha u
gogoldhiga oo soo jiita, xiise galiya, dulucda iyo ujeeddada
qoraalkana dhadhansiiya oo dareensiiya meesha loo socdo.
Qoritaanka hordhacu dadka uma wada fududa, waxaana
jira qorayaal badan oo marka ay qoraalka intiisa kale
dhammeeyaan hordhaca raaciya. Laakiin marka maqaalku
ku saabsan yahay war, hordhacu waa qaybta ugu muhiimsan
ee la rabo in warka intii ugu mudnayd lagu soo gudbinayo.
Dhex (ubuc, gundhig)
Intaa marka aad ku guulaysatid, ee akhristuhu maanka iyo

NUUN 138

maskaxda kuu furo, dhegtana kuu raariciyo, waa in aad
miiddii qoraalka u miistaa. Waa in aad dooddaada mucdeedii
oo miisaaman si isdabajoog ah miiska ugu saartaa ilaa uu
ka dhergo. Adiguba cusbo iyo sonkor cuniddooda iskuma
aadan xejiseen e, iska ilaali in aad akhristaha marna Bari la
aaddo, marna aad Bogox ka tuurto.
Maqaalka warka ahi qaybta dhexe waa in ay bilowga
wwkii ku qornaa faahfaahiso oo xog dheeraad ah, dad
goobjoogayaal ahaa hadalkoodii, iwm., lagu soo bandhigo.
Gunaanad (afmeer, gabagabo)
Hadal badani haan ma buuxshee, inta aan lagaa daalin
soo afmeer, kuna dedaal in aad akhristaha afkiisa dhadhan
macaan oo lagugu xusuusto ku reebto.
o
Intaasi waa qoraalkii koowaad!
Qoraalka iyo tifaftirkaba qaybo kale oo buuggan ah ayaa
aad kaga bogan kartaa.
Qoraalku kama maarmo dib ugu noqosho iyo
naashnaashid badan. Wax badan oo aad ka ilduuftay markii
hore ayaa aad ku saxaysaa dib-u-qorista labaad. Aragti ama
erey markii hore kula qummanaa ayaa laga yaabaa in aad
tuurto marka saddexaad. Waa halka quruxda iyo bilicda
qoraalku ka dhismaan. Haddii uusan waqtigu kugu yarayn,
qoraalkii meel iska dhig oo dhawr maalmood ka dib ku
noqo. Laga yaabee in aad isweydiiso meelaha qaar ciddii
qortay!

maqaal iyo curis

139

Qorayaasha adduunka ugu caansan baa arrinkaas kula
wadaaga e, ha yaabin. Haddii aad u aragto lamahuraan,
dib u qor meelaha qaarkood. Laakiin fal aadane weligii
ma dhammaystirmo, mana tobanoowdo e, iska ilaali in ay
dibuqoristu ku curyaamiso oo aad weligaaba waxba soo
saari waydo.
o
Waxa aan ka soo hadalnay in qoraalka warka ahi uu ka
jawaabo su’aalaha ay ka mid yihiin: maxaa dhacay, yaa
sameeyay, siday u dhaceen, halkay ka dhaceen, goormay
dhaceen, ...iwm. Sidaas awgeed, maqaalka warka ahi waa in
uu su’aalahaa ka jawaabaa, qaab wanaagsanna isugu sidkaa.
Haddii ujeedka maqaalka ama curisku yahay in aad dood
soo gudbiso, waa in ay caddahay dooddaadu, waana in aad
ka jawaabtaa sababta doodda keentay iyo aragtiyaha kale ee
lidka ku ah dooddaada. Maxaa caddayn u ah ee xoojinaya
doodda aad soo gudbinaysid? Sidee ayaa ay caddaynta
dooddaadu u wiiqaysaa doodaha kale? iwm.
o
Fiirooyin Gaar ah
1. Tixgali heerka aqooneed ee akhristaha qoraalkaaga.
2. Ku dedaal adeegsiga af dadku wada garan karaan, oo
ka fogoow afguriga.
3. Ku dedaal higgaadinta saxda ah, gaar ahaan xarfaha
labalaabma.

NUUN 140

4. Astaamaha qoraalka (joogsi, hakad, iwm) si qumman
u adeegso.
5. Qoraagu kama maarmo aqoonta naxwaha ee si fiican
u baro.

SHEEKO

Maxay tartaa sheeko faneeddu?
In kasta oo dhaqammada adduunku ay wadaagaan curinta
sheekada mala-awaalka ah, haddana sheeko faneedda
buugga buuxisa, ama noofal, gadaal baa ay ka timid, mana
aha qayb ka mid ah suugaanteenna soojireenka ah. Noofalku
waxa uu ku hanaqaaday Ingiriiska, halkaas oo uu bulshada
ugu jiro halka gabaygu innoogu jiro, gaar ahaan nooca lagu
tilmaamo “literary novel”.
Sida maansada Dhoodaan iyo Hadraawi innoogu
leeyihiin maqaam sare iyo saamayn badan, ayaa noofalka
Jaarlas Dikinis (Charles Dickens) iyo Jayn Ostin ( Jane
Austin) maqaam sare iyo saamayn badan ugu leeyihiin
qofka Ingiriiska ah ama suugaantaa daneeya (Anglophone).
Halabuurka Soomaaliyeed iskama gabyo ee wax baa ku
kallifa, maansadiisuna farriin ayaa ay xambaarsan tahay ee

NUUN 142

wax la iska yidhi ma aha. Sida ay u kala farriin culus yihiin
ayaana ay u kala qaayo badan yihiin. Sidaa si la mid ah,
noofalka Ingiriisiga ah ee aan tilmaamay waa mid farriin
xambaarsan ee aan loo qorin madaddaalo iyo waqti in la
isku dhaafiyo oo keli ah. Noofalka madaddaalada ahi waa
midka la akhriyo ee la iska illaawo amaba la tuuro marka la
dhammeeyo akhrintiisa—haddiiba la dhammeeyo. Laakiin
midka farriinta xambaarsan guryahaa la dhigtaa oo sida
aynu gabayga ugu celceshanno ayaa markii loo baahdaba la
akhristaa, ilmaha la baraa, dugsiyada lagu dhigaa, bulshada
dhexdeedana uu magac iyo maamuus ku yeeshaa.
o
Suugaantii tixda ahayd fahankeedii iyo dhuuxiddeediiba in
ay innaga sii dhammaanayaan ayaa aad mooddaa. “Maasha
Allaah, Abwaan heer sare ah…” ayaa uu ku faalloonayaa
mid aan dulucdaba gaadhin e garashadiisu ay dhaafi
wayday habdhaca ereyada, amaba maqlay dad sidaa leh oo
isna ku darsaday! Tixda furfuriddeedu ma sahlana, gaar
ahaan xilligan aynu joogno, taas oo dheefteedii yaraynaysa
kuna koobaysa koox yar oo fahankeeda leh. Nasiibdarro
sheekooyinkii tiraabta ahaa ee baahida buuxin kari lahaa
badanaaba waa ay maqan yihiin. Halabuurka Soomaaliyeed
sheekooyinka ay immika curiyaan waa ay ku yar yihiin wax
la dhihi karo farriin macno leh ayaa ay xambaarsan yihiin.
Sheekadu waa lamahuraan, aadanuhuna kama maarmo,
oo Qur’aanka qayb weyn oo ka mid ahi waa sheekooyin
la rabo in aynu ku cibro qaadanno. Sida ilmaha dawada
qadhaadh wax macaaneeya loogu daro, ayaa ay sheekadu

sheeko

143

wacdiga iyo waanada u macaanaysaa si ay naftu u qaadato.
Halkii amar qayaxan la gudbin lahaa, sheekadu waxa ay
bixisaa tusaale lagu dayan karo oo uu qofku iska dhex arki
karo.

َّ َ
ْ َ
َْ
َ َّ َ
176 ‫فاق ُص ِص الق َص َص ل َعل ُه ْم َي َتفك ُرون‬

ُ ّ ٌَْ ْ
َْْ
َ َ َ َ ْ ََ
َ
ۗ ‫اب‬
ِ ‫ول الل‬
ِ ‫لقد كن ِف قص ِص ِهم عِبة ِل‬
Qur’aanku mar haddii uusan ahayn buug sheeko, waxa
uu sheekada ka abbaaraa inta farriinta ku habboon. Mararka
qaar waxaa faahfaahin dheeraad ah sheekada looga helaa
axaadiista Nebiga scw, sida Asxaabul Ukhduud, marna
intaas Qur’aanku sheegay oo keli ah baa aynu ka haynaa.
Qur'aanku waa kayd sheeko iyo sheeko tebin oo
halabuurka sheeko curinayaa uu wax badan ka baran karo.
Noocyada sheekada badankooda Qur'aanka waa ay ku
jiraan. Sheeko gaaban oo uu Liyoo Tolistooy1 leeyahay
waxa ay ku kooban tahay labada aayadood ee suuradda
Alhaakum ugu horreeya:

ُ َ َّ ُ ُ َ ْ َ
َ ْ ُ ٰ َّ َ
2 ‫ت ُز ْرت ُم ال َمقاب ِ َر‬
‫ ح‬1 ‫اتلكث ُر‬
‫ألهاكم‬
o

Sheeko xariirada iyo murtideeda.
Sida maansayahanku u adeegsado sheeko xariirada, ayaa
halabuurka sheeko curinayaana u adeegsan karaa oo sheeko
1

How Much Land Does A Man Need?—Leo Tolstoy.

e
a
n
a

NUUN 144

ugu duldhisan karaa sheeko xariiro jirta: Arraweelo iyo
Oday Biiqay, Qayb Libaax, Maroodi iyo Atoor, ... iyo kuwa
kalaba. Sheeko xariirada waxa macne u yeelay ee waariyay
waa murtida ku duugan ee mahadhada ah ee aan duugoobin.
Sheekada aad curinaysaa waa in ay macne xambaarsan
tahay ee aysan iska ahayn madaddaalo keli ah. Taas weeye
sheekada waaraysa ee suugaan macne leh noqonaysa.
Macnaha sheekada ku duugani waa waxa keena in sheekadii
ay kaalin bulshada u buuxiso ee aysan noqon wax saacado
lagu nasto ka dibna la iska illaawo.
Sheekadu waa in ay aragti iyo murti xambaarsan tahay.
Sheeko aan sii duluc ridnayn oo mar shaah lagu cabbo iyo
sheeko dhaxalgal noqota oo jiilashu isu gudbiyaan, sida
gabayga, kii aad qori lahayd waa doorasho kuu furan.
o
Cali Sugulle iyo Kaddare
Suugaanyahanku waxa uu bulshadeenna ugu jiray kaalin
culus oo ay adag tahay in la koobo. Waxa uu ahaa warfidiyeen.
Waxa uu ahaa gadhwadeen fikir, hagaha, iyo hanuuniyaha
bulshadiisa. Waxa uu ahaa qareenka iyo afhayeenka
bulshadiisa. Waxa uu ahaa faaqidaha, faalleeyaha, iyo
fasiraha waaqaca dhaqan-dhaqaale ee bulshadiisa.
Isbeddelkii gumaystaha la socday, dawladowgii, iyo
magaalagalkii waxaa ka dhashay isbeddel dhaqan oo
ku yimid bulshadii Soomaaliyeed. Maansayahannadii
Soomaaliyeed siyaabo kala duwan ayaa ay arrimahan uga
hadleen iyaga oo gudanayay kaalintoodii, laakiin aan isku

sheeko

145

koobayn hannaankii soojireenka ahaa, ee adeegsanaya kii
hore iyo kuwo cusub labadaba. Waxaa fuftay riwaayaddii
oo ahayd wax innagu cusub, taas oo ay halabuurkii u
adeegsadeen aalad ay farriintooda ku gudbiyaan. Waxa ay
kaga hadleen isbeddelkii dhaqan ee bulshada ku yimid,
isbeddelkii siyaasadeed, isbeddelkii dhaqaale,... Waxa ay
faaqideen magaalagalkii, dhaqannadii dibadda innaga
soo galayay, iyo dhibtii ka dhalatay. Riwaayad iyo habab
suugaaneed oo kalaba si buuxda ayaa ay ugu lafagureen
xaaladdii jirtay.
Maadaama af Soomaaligu uusan lahayn far lagu qoro,
qoraalka iyo akhriskuna ay ahaayeen wax aad u kooban,
qoraalkii iyo sheeko faneeddu ma aysan u hanaqaadin sida
riwaayadda la jilayo.
Toddobaataneeyadii
waxaa
adduunka
martay
dabayl isbeddel oo dhaqan iyo dhaqaalaba saamaysay
bulshooyinkii adduunka, Soomaaliduna qaybteeda ayaa ay
ku lahayd. Dhalinyartii waxa ay ku daateen labbiskii markaa
adduunka ka socday oo waxaa wiilashii xidheen surwaallo
lugo balaqsan, shaadhadh yaryar oo ku dheggan, iyo kabo
dhaadheer. Waa dhalinyartii la odhan jiray biidka. Waxaa
markii uu dhaqankan arkay wax ka yidhi Cali Sugulle:
“Biid hidde habaab
Nagu ma bannaanide
Sidii belada lagu nac
Naga baydh naga bax!
Biid hidde habaab
Bulbul weyne
Sidii biciid

NUUN 146

Biqil dhalay
Jilba balaq
Suun balaadhane
Markuu bilaabo
Socodkana bataq bataq!”
Isla dhaqannadan dhalinyartii sadheeyay waxaa qaab kale
u abbaaray Xuseen Kaddare isaga oo adeegsanaya sheeko
faneed uu halabuuray. Sheekadu dhaqanka dhalinyarta
kuma koobna ee waxa ay lafaguraysaa isbeddelkii dhacayay
ee carruur iyo cirroolaba saameeyay. Waxa ay muujinaysaa
sida dhaqannadii bulshadu isu beddeleen. Laakiin
dhexdhexaad kama aha ee waxa ay xoojinaysaa ahmiyadda
dhaqanka wanaagsan iyo taabbagalintiisa, waxa ayna weerar
ku tahay dhaqannadii silloonaa ee la qaayibay; soogalooti
iyo xero-u-dhaladba. Sheekada Waasuge iyo Warsame iyo
kuwa la midka ahi waxa ay ahaayeen ibofur laakiin intii
aysan weli hanaqaadin ayaa ay saqiireen oo ay noqotay in
dib raadkii loo qaado, ilaa iyo haddana bakhti afuuf baa
socda e, curasho dambe oo halabuur sare leh waa ay yar
tahay. Waa kaalin dayacan oo u baahan taabbagalin.
Si fiican ayaa aynu u naqaannaa in aynu waaqaca ku
faaqidno maanso heerkeedu sarreeyo laakiin ma aynaan
gaadhin heer aynu si maansada iyo riwaayadda u dhiganta
u adeegsanno sheekada.
“Intaan uu Warsame gabayga tirinayey, dadkuna
sida xiisaha leh uga jiibinayay, waxaa caro bistiis la ahaa

sheeko

147

oo faruurta ruugayay wiilkii Dhaanraac2 ahaa. Wuxuu
diiddan yahay sheekada aan asaga macnaha u lahayn oo
ay odayaasha aan waqtiga la socon la neefneefsanayaan. Si
uu isaga aamusiyo ayuu Dhaanraac u shitey makiinadda
suxuunta wareejisa.
Wuxuu saaray saxan ay ku duuban yihiin Heesihii
Jeemis Brawn. Odayaashii sheekadu u socotay ayaa mar
keliya wada aamusay, oo yaab isla wada dhugtay. [b.6]
...
Dadkii oo gabaygaa ka faalloonaya, murtidiisana
wadajir u dhuuxaya, ayaa dagaal lama filaan ihi dhex maray
wiilkii Dhaanraac ahaa iyo haweeney duq ah oo baabuurka
meel dhexe ka soo raacday, fadhidayna kursiga kiisa xiga.
Dagaalku wuxuu ka dhashay Dhaanraac oo xabbad sigaar
ah shitay, duqdiina ku tiri, “Ha igu afuufin qurunka
afkaaga ka socda!” Dhaanraac asagoo intii tabartiis ah
dadaalaya, ayuu af talyaani ku yiri, “Scusi! - raalli ahow.”
Duqdii waxay u qaadatay inuu wiilku caynayo, markaasay
inta la baxday dambiishay alaabta ku sidatay madaxa kala
dhacday oo u celcelisay ilaa gacmaha la qabto. Haddaba,
muxuu falay Dhaanraac? Inta istaagay oo gacmaha shaarka
laabtay, feerse la baxay, ayuu yiri, “Duqda iskeen!” Dadkii
baabuurka saarraa oo yaab la wada qoslaya ayaa wiilkii ka
badbaadshay duqdii ayeydiis la faca ahayd, ... [bb.9-10]”

o
2 U fiirso magaca uu u bixiyay wiilkii dhaqankiisi ka tagay e dad kale iska
raacay. Magacyada dadka sheekada ku jiraa waa in ay macne samaynayaan
sheekadana la jaanqaadi karaan. Magac bilaash uma baxo e, magacyada dadka
sheekada ku jira ka baaraandeg.

NUUN 148

“Dadweynahaan hanuuninnaa,
Haasaawinaa,
Danta u hagnaa.”
—Xasan Sheekh Muumin: Shebeelnaagood.3
o
Maanso-ku-sheekayn4
Maanso in lagu sheekeeyaa waa qayb ka mid ah suugaanta
Soomaalida, halabuur ku caanbaxayna leh. Laakiin wax
heer buug gaadhi kara waxaa ka jirta sheekada Shirweynihii
Xoolaha Jamhuuriyadda Soomaaliyeed ee Axmed Sheekh
Jaamac, oo lagu daabacay: Cadlidoonaha Daal Allaa Baday
(Rashiid Gadhweyne). Waa sheeko qaybaha tebinta
mooyaan e, inta kale maanso ku dhisan. Waa sheeko leh
dhammaan wixii sheeko caadi ah lagu yaqaannay, oo u
dhiganta sheekada Beertii Xayawaanka ee Jooj Orwel,
laakiin shakhsiyaadka ku jiraa ay isugu jawaabayaan maanso.
o
Ereyga noofal (novel) asalkiisu waa Laatiin Ingiriisoobay.
Carabtu waxa ay adeegsadaan “Riwaayad”, laakiin innagu
adeegsi kale ayaa aynu u samaynay riwaayaddii, “sheeko
faneed, sheeko male-awaal ah…” iwm., waa tilmaan ee
magac ma aha. Markaa miyaa ay jiraan wax innoo diidaya
3
4

Afrax Phd thesis.
eeg Afka Hooyo Waa Hodan, Maxamed Baashe X. Xasan, b.138+.

sheeko

149

in aynu ereygan “noofal” u adeegsanno buug sheekho faneed
la male awaalay ah?
o
Akhrinta sheekadu waxa ay leedahay dareen iyo laxaw
wadaag uu akhristuhu la yeelanayo dadka sheekada ku
jira iyo sida ay xaaladdoodu tahay, waana ay ka awood iyo
saamayn badan tahay qaababka kale ee wax la isugu sheego.
o
Sannadkii Murugada
Nebigu scw isaga oo aan dhalan ayaa uu aabbihii Cabdillaahi
dhintay. Muddo yar ka dibna waxaa geeriyootay hooyadii.
Ka dibna waa tii awoowgii Cabdulmuddalib kafaalaqaaday
ilaa uu isna Allaystay. Masuuliyaddii korintiisuna waxa ay
ku wareegtay adeerkii Abuu Daalib.
Nebigu scw noloshaa marba qofkii ugu dhowaa uu
waayayay ayaa uu ku koray. Waa nolol aan saldhig iyo
negaasho dheer lahayn, waxa aadna mooddaa in xaqiiqada
nolosha iyo sida ay dhalanteed u tahay in uu fahmo Alle ku
barayay.
Nebiga scw noloshiisii hore iyo barbaariddiisii sidaas
ayaa ay ugu tiirsanaayeen adeerkii. Markii uu guursadayna,
waxaa garab labaad u noqotay Khadiija rc. Waa tii isaga
oo ka argaggaxsan kulankii Jibriil ee Qaarul Xiraa oo leh
naftaydaan u baqayaa, dejinaysay, qalbiga u adkaynaysay
ee lahayd: Wallee Alle ku hoojin maayo weligaa oo

NUUN 150

qaraabadaad xidhiidhisaa, dhibbanahaad gargaartaa,
saboolkaad wax tartaa, martidaad soortaa, wanaaggaad
garab istaagtaa… ka dibna u geysay qofkii keli ahaa ee
Makah joogay ee waxa dhacay in uu fahansiin karo ay ku
tuhmaysay—inaadeerkeed Waraqah ibnu Nawfal.
Intii Nebigu scw dacwada waday waxaa garab iyo
gaashaan iyo ilaalaba dibadda uga ahaa Abuu Daalib oo
aan Qurayshi u gacan dhaafi karin, marar badanna waa
kuwii isku dayay in ay Abuu Daalib ku qanciyaan in uu u
gacangaliyo. Guriga marka uu joogana Khadiija ayaa garab
u ahayd oo uu taageeradeeda cuskanayay.
Markii xaaladdu ku adkaatay Nebiga scw iyo saxaabadii,
ee reer Banuu Haashim lagu go’doomiyay Goshii Abuu
Daalib, si aan gaadmo loogu dilin Nebiga scw, Abuu Daalib
waxa uu ka beddelan jiray meesha uu seexanayo. Khadiijana
waa ay la joogtay oo noloshaa adag ayaa ay la qaybsanaysay.
Laakiin looma dayn e, sannadkii tobnaad ayaa ay dhawr
maalmood gudahood adduunka ka faaruqeen Khadiija iyo
Abuu Daalib, Nebiguna scw uu ku waayay labadii garab
oo uu ku tiirsanaa. Waa sannadka la magac baxay Caamul
Xuzni—Sannadkii Murugada.
Murugadii geeridooda waxaa u raacday mushrikiintii
oo ku sii dhiirraday dhibtii ay ku hayeenna aad u sii
kordhiyay, ilaa uu ku qasbanaaday in uu baadigoobo meel
uu magangalo.
Markii ay mugdigii iyo murugadii bateen,ee ay u muuqatay
in albaabbadii soo xidhmeen, fursadihii samatabaxuna soo
yaraadeen—xilligaa adag, ayaa Alle u dhigay cashar muhiim
ah oo uu ku tilmaamay ‘axsanal qasas’. Nebiga scw waxaa
ku soo degtay suuradda Yuusuf oo ay ku dhan tahay qisada

sheeko

151

Nebi Yuusuf cs: dhibtii uu maray, sidii uu uga fal celiyay,
iyo samatabixii uu silicii soo maray kaga maydhay.
Waxaa la tusay wiil yar oo walaalihii xaasideen ka
dibna god ku rideen, oo inta dad heleen ay addoon ahaan
u iibiyeen, ka dibna haweenaydii uu gurigeeda joogay ay
damaaciday xabsi dheerna u horseedday. Isaga oo dhibbane
ah oo xabsigii lagu illaaway, ayaa uu dacwadii iyo fidintii
diinta wadaa, oo uu maxaabiistii la xidhnayd Alle barayaa.
Walaalladii oo u soo baahday (la tuuraaba la tuugee), sidii
uu ula dhaqmay, iyo sidii uu qoyskoodii kala daatay mar
kale isugu soo dumay ee uu dib ugu habeeyay.
o
Al-Kariim ibnul Kariim ibnul Kariim ibnul Kariim
Yuusuf ibnu Yacquub ibnu Isxaaq ibnu Ibraahim cs
Nebi Yuusuf cs waxa uu inna barayaa in samatabaxu u
baahan yahay cafis iyo in aan la wada qasan, la kala aargoosan;
in afka iyo addinka laga dhowro wixii isu soo dhowaanta
dhaawacaya… Waxa uu yaqiinsanaa in qoyskiisaa sharafta
leh ee nebiyada ah haddii xin, xasad, iyo nacayb sidaa u kala
geeyay, dhibtaana dhaxalsiiyay, sida keli ah ee lagaga gudbi
karaa ay tahay cafis.
“Nin walaalkii geed ugu jiraa, geesi noqon waaye,”
—Cabdillaahi Suldaan Timacadde.
o

NUUN 152

َ ْ َ ْ َ َ ُّ ُ َّ ًّ ُ َ
َ ُ َ ُ ُّ
َ َُ
َ
َ
َ
ّ
َ
ُ
َ
َ
‫ك مِن أنباءِ الرس ِل ما نثبِت بِهِ فؤادك ۚوجاءك ِف‬
‫وك نقص علي‬
ْ ُ ْ ٰ َ ْ َ ٌ َ ْ َ َ ُّ َ ْ
َ
َ
120 ‫هٰ ِذه ِ الق وموعِظة وذِكرى ل ِلمؤ ِمن ِني‬
Nebiga scw ayaa niyadda loogu dhisayay, lagu
samirsiinayay, looguna booga-dhayayay sheekadan. Waxa
aynu halkan ka arkaynaa ahmiyadda ay sheekadu leedahay
iyo kaalinta ay qofka u buuxin karto.
o
In kasta oo aan arkay dad dood ka qaba, waxaa la sheegaa in
noofalkii Soomaaliyeed ee ugu horreeyay uu ahaa Aqoondarro
Waa U Nacab Jacayl, ee uu qoray Faarax Maxamed Jaamac
Cawl. Faarax waxa uu ararta buuggiisa ku daray:
“Haddaba, in kastoo sheekadani salkeedu yahay
jacaylkaas dhex maray Cawrala iyo Calimaax, ula
jeedooyinka ku jiraa loogana dan leeyahay, oo ay wax ka
tusaalaynaysaa waa waxyaalaha hoos ku qoran.
b) Tan u horraysa, waxay wax ka tusaalaynaysaa
dhibaatooyinka, danqaaraha iyo waxyeellada ay dadka u
leeyihiin wax akhris la’aanta iyo wax qoris la’aantu.
t) Tan labaad sheekadanu, waxay tusaalaynaysaa
heerkay haweenka Soomaaliyeed kaga jireen dhaqanka iyo
murtida Soomaaliyeed, isla markaasna waxay muujinaysaa
qaybtey jacaylka ka qaateen beryihii hore.
j) Tan saddexaad oo ah tan ugu qaaya weyn, waxay daaha
ka qaadaysaa ruuxa waddaniga ah oo dalkiisa kalgacal u
qabaa inaanu ahayn kan dib uga laabma ama ka cataaba

sheeko

153

hadduu dhibaatooyin iyo silic kala kulmo daryeelidda,
ilaalinta xornimada, iyo gobannimada dalkiisa.
x) Tan afraad waxay wax ka tusaalaynaysaa samaha
sinnaantu leedahay, iyo saymihii sinnaan la’aantii ka
dhexaysey raggiyo haweenkii hore. Waxay kaloo isla mar
ahaantii wax ka tusaalaynaysaa taariikhda, dhaqanka
qotada dheer iyo caadooyinkii ummadda Soomaaliyeed.
Kh) Tan shanaad waxay wax ka muujinaysaa joqoraafiga
iyo taariikhda gobolkaas Sanaag oo ah gobolkay ku
dhasheen Cawrala iyo Calimaax, isla markaasna waxay
tusaalaynaysaa faa’iidooyinka kalluunka cuniddiisu u
leedahay dadka.
d) Tan lixaad waxay tusaalaynaysaa in haasaawaha iyo
muranka lagu murmo af Soomaaliga ay lagama maarmaan
tahay in murti, gabay, saar, geeraar, hees, guurow, jiifto,
shirib iyo maahmaaho ay saldhig u ahaadaan, haddiise
aanay murtidaasi ku jirin taageeraynna, wax kastoo lagu
hadlo, fara kastana hadalku ha lahaadee, inuu qiimihiisu
yar yahay. Sidaas darteed, waxay ka fursanwaa noqon
weydey, inay sheekadanu gabay, maahmaaho iyo heeso ku
dhisnaato, oo ay meelo badan ka soo galaan.”

o
Halabuurka sheekooyinka curiya waxa aan kula talin
lahaa: sheekadaadu ha noqoto mid farriin xambaarsan oo
loo aayo. Ha la tartanto maansadii hormuudka suugaanta
Soomaaliyeed, ee yaa aysan labo maalmood ka dib noqon
wax laga baxo oo waqtigiisi dhammaaday iyo saambuuse
laga addimay.

NUUN 154

o
Nebiga scw iyo Sheekada
Marar badan Nebigu scw waxa uu dadka wax ugu tusaalayn
jiray sheeko. Markii uu inna barayay ahmiyadda ay leedahay
in gacanta la qabto kuwa xumaha wada, waxa uu innoogu
tusaaleeyay dad doon saaran. Qaar baa qaybta kore deggan
qaarka kalana qaybta hoose. Kuwan hoos deggan ayaa
marka ay biyo u baahdaanba waxa ay sii maraan kuwa kor
jooga, markaas ayaa ay istuseen in aysan dadka kor jooga
dhibin e, ay doonta meel ka dalooliyaan si ay halkaa uga
helaan biyaha ay rabaan. U fiirso xumaan uma jeedaan e.
Haddii in qorshahaasi uu fulo la oggolaado, kulligood waa
ay halaagsamayaan, haddii ay ka qabtaanna, waa ay wada
badbaadayaan.
Waa sheeko hogatusaalayn ah oo aan fasiraad iyo qancin
dheeraad ah u baahnayn ee qofkii wax garanayaa uu wax ku
fahmayo.
Mar kale Nebigu scw isaga oo tusaalaynaya kaalintiisa
waxa uu yidhi: waxa aan ahay sidii nin dab shitay, oo
markii uu dabkii holcay hareerahana ifiyay, balanbaalistii
iyo cayayaankii kale ay ku soo xoomeen oo ay dabkii isku
qaadeen—isna waa uu ka celcelinayaa iyaguna waa ay isku
maqiiqayaan. Nebigu scw isaga oo dulucda innoo sheegaya
waxa uu yidhi: guntigaan idin hayaa idinkuna naartaad isku
maqiiqaysaan oo gacantaydaad ka farabaxsanaysaan.
o

sheeko

155

Sheekadu waa hannaan farriimo badan lagu gudbin
karo. Qoraallada aynu tilmaannay ee taariikhda, taariikh
nololeedka, warka, maqaalka—intuba waxa ay ugu macaan
yihiin marka qaab sheeko loo qoro. Wixii akadhemig
ama dood iyo lafagur ahi waa meeshooda, laakiin wixii
tebin guud ah, sheekada ayaa ah qaabka ugu mudan ee la
adeegsan karo.
o
Qorshayn iyo Shakhsiyad Allifid
Sheeko marka aan akhrinayno, su’aalo aynu isweydiinno
ayaa jira: maxaa dhacaya? Yay ku dhacayaan? Sidee wax
u dhacayaan? Maxay ku bilaabmaysaa sheekadu? Halkay
ka bilaabmaysaa? Halkay mari doontaa? Halkay ku
dhammaanaysaa? … Su’aalahan iyo kuwo la mid ah ayaa
aad qorshe (outline) ku dejisan kartaa. Qasab ma aha in
aad qorshahaa isku koobtid e, haddii qaab kale iyo jid
kale kula qurxoonaadaan waa in aad diyaar u tahay in
aad qorshihii wax ka beddeshid. Maayk Taaysan baa laga
hayaa: “Everybody has a plan until they get punched in the
mouth.”—qof kastaa qorshe ayaa uu ku socdaa ilaa afka laga
feedho. Markaas ayaa qorshihii daaqadda ka baxaa oo uu
xaaladda hortiisa taalla ka falcelinteeda ku mashquulayaa!
Injineerku dhisme iska ma bilaabo e qorshayn ayaa uga
horraysa. Farshaxanka degaan qurxoon sawirayaa qorshe
ayaa uu ku bilaabaa. Ninka koorta qoraya iyo marwada
dhiisha tolaysaa waa ay og yihiin waxa ay samaynayaan sida
uu u ekaanayo marka ay dhammeeyaan.

NUUN 156

Gabyaagu waxa uu ka gabyayo fikrad fiican baa uu ka
haystaa laakiin erey kasta oo uu dhihi doono in uusan
ogayn baa ay u badan tahay e, sidii daad soo rogmaday baa
uu meeshii godan dulundulceeyaa halabuurkiisu. Hadhow
marka uu cabbaar socdo ayaa uu leeyahay: waxba yuu ila
durkine waan dabrahayaaye/ waan soo qabbirayaaye, iwm.
Waxaa iyaguna jira halabuur fikrad ku dhalatay la
dhaqaaqa oo iyaga oo aan waxba qorshayn, sheekadii u
oggolaada in ay si dabiici ah isu qorto. Waxa ay u badan
tahay in uusan ogayn meesha ay sheekadu la mari doonto
iyo halka ay ku dhammaan doonto, ee muhimaddiisu waa
in uu aragtidii ka dhaliyo sheeko nuxur iyo miisaan leh.
Halabuur kastaa isaga ayaa og sida uu ku godlado ee
curintiisu ay ku bulaasho, lagana yaabee in bilowga uu
tijaabo badan u baahan yahay si uu u ogaado hannaanka ku
habboon halabuurkiisa.
Qoraalku marna waa sidii ‘rukun’ geed laga soo jaray oo
alaab laga qoranayo, sida koor, marna waa sidii haan gunta
laga tolayo, sida sheeko allifaysa adduun mala-awaal ah oo
aan hore u jirin (sayniska mala-awaalka ah). Mar walba
maanhagga qoraaga iyo sida uu u arko qoraalkiisa ayaa
qaabaynaya sida uu qoraalka u wajahayo.
Waxaa jira hab kale oo sheekada lagu curin karo oo aan
qorshayn badan u baahnayn. Qoraaga ayaa abuuraya xaalad
ka dibna dad ku dhex tuuraya oo wixii ka dhasha iyo sidii
ay xaaladdaa ula falgalaan ayaa ay sheekadii noqonaysaa.
Istiifan King oo qaabkan sheekooyinkiisa u qoraa waxa uu
leeyahay isweydii: ka warran haddii… ama maxaa dhacaya
haddii ... (what if ?) oo sidaa ku abuur xaalad. Ka dibna
sheekada halkaa kaaga soo baxda qor. Ha ku qasbin marin

sheeko

157

gaar ah ee u daa in ay si dabiici ah u baaxaadegto. Tusaale
ahaan: maxaa dhacaya haddii qof reer miyi ah uu markii
ugu horraysay tago magaalo weyn oo dal shisheeye ku
taalla? Maxaa dhacaya haddii qof aan weligii miyi tagin oo
ku dhashay Niyuu Yoork la geeyo miyiga Soomaaliya?
Niyadda waa aad ku hayn kartaa meesha godan ee biyaha
sheekadu isugu tagi doonaan, laakiin dhibic kastaa meeshii
ay sii mari lahayd in la sii qorsheeyaa qasab ma aha e, iyada
ayaa marin dabiici ah soo qaadi doonta ee adigu diiwaangali
qulqulka biyaha sheekada.
Qasab ma aha in uu qoraagu aqoon u leeyahay xaaladda
nololeed ee qurbaha ama miyiga, laakiin waxaa qasab ku ah
in uu baadhitaan sameeyo, si ay sheekadu u noqoto maangal
la rumaysan karo oo suuragalnimo leh, macne iyo nuxurna
u yeelato. Baadhitaanku kuma koobna qoraallada jiraalka
ah ee sheekada la mala-awaalayaaba baadhitaan ayaa ay u
baahan tahay.
Sheekadan xaaladda ka dhalatay waxa hagaya ee
qaabaynaya habsocodkeedu waa shakhsiyadda dadka
sheekada ku jira. Haddii aad shakhsiyadda dadka sheekada
ku jira si fiican u daraasaysay, sida ay u dhaqmaan, waxa
ay aaminsan yihiin, waxa ay daneeyaan, qaabka ay u
hadlaan, marka ay la kulmaan xaaladda aad ku dhex tuurtay
falcelintooda,... waa aad malayn kartaa oo mala-awaali
kartaa.
Qoraaga sheekadu waxa uu u baahan yahay in uu waqti la
qaato lana saaxiibo shakhsiyadaha sheekadiisa ku jira. Waa
in uu noqdaa qof dadka iyo habdhaqankooda daneeya oo
dadyaqaan ah. Markaa ayaa uu halabuuri karaa shakhsiyad
la rumaysan karo.

NUUN 158

Qof aan garanayn cilmi nafsiga dadka iyo sida dadku u
dhaqmaan, waxa ka suurooba shakhsiyadaha kala duwan,
iyo wixii kale, … waa ay adag tahay in uu allifo sheeko macne
leh oo la rumaysan karo. Habdhaqan qofka laga fisho ayaa
jira. Waa uu ka duwanaan karaa, laakiin wa in ay jirto sabab
sidii lagu yaqaannay ka leexisay, ama ay jirtaa ujeeddo uu
qoraagu ka leeyahay. Oday Soomaaliyeed oo miyi jooga iyo
qof dhalinyaro ah oo magaalo ku koray habdhaqankoodu
aad ayaa uu u kala duwan yahay, dadka shaqooyinka kala
duwan qabtaa habdhaqanno kala duwan ayaa ay badanaa
leeyihiin.
Shakhsiga sheekada hagayaa waa in uu wax qabanayo,
wax doonayo, wax diidayo, yool leeyahay… waa in uu hawlan
yahay. Aadanuhu waa hawlane hamminaya (‫ هــام‬/‫)حــارث‬
Axmed Sheekh Jaamac sheekadiisa Shirweynaha Xoolaha
Soomaaliyeed waxa uu si cajiib ah innoogu soo gudbinayaa
shakhsiyadda xoolaha kala duwan oo qofaysan. Waxa uu
adeegsanayaa murtidii Soomaaliyeed ee soojireenka ahayd
ee xoolaha iyo mayeedhaanka u yeeli jirtay shakhsiyad
dhammaystiran. Xitaa dadka ku jira sida uu shakhsiyaddooda
u sawiro waxa aad mooddaa in uu tilmaamayo dad aynu
naqaan. Waxa uu sheekada ku macaanaynayaa kaftannada
degaannada qaar laga sameeyay si loo sii rumaysto.
o
Sababta aynu sheekada u xiisaynayaa waa dadka ku jira ee
aynu noloshooda iyo dareenkooda la falgalayno. Waa la
xidhiidhka aadane kale. Xitaa sheekooyinka noolaha kale
ku saabsan waxa aynu u dhignaa qaab qofaysan oo aynu

sheeko

159

aadane ugu ekeysiinnay.
Waxa ugu weyn ee sheekada innaga soo jiitaa waa
dareenka ay innagu beerayso iyo laxaw-wadaagga (empathy)
aynu la samaynayno qof ama qofaf kale. Wiil yar oo qoys
mudan ah ka dhashay oo aan waxba galabsan oo walaalihii
ximinayaan ka dibna ceel ku ridayaan, oo inta la helo
addoonnimo lagu iibinayo, … waa qiso dareenkeenna
taabanaysa oo aynu la qiiroonayno waxa ku dhacaya wiilkaas
iyo aabbihii murugada uu marayo. Wiil yar oo hooyadii
lagu yidhi webiga ku rid kii laga qarinayay ayaa inta uu helo
korin doona e, waa sheeko yaabkeeda leh dareenka qofkana
aad u taabanaysa.
Baadhitaan lagu sameeyay sheekooyin badan oo caan
ah, oo kuwo qadiim ah iyo kuwo cusubba leh, jiraal
iyo mala‑awaalna isugu jira, waxaa ka soo baxday in
sheekooyinka badankooda habsocodkoodu uu u dhacayo
lix qaab middood5:
Barwaaqoobid—qof nolol dhibaato ah ka gudbaya, roob
khayr lehna u da'ay;
Aafoobid—qof aafoobay oo dani dhulka dhigtay nolol
fiicanna ka dhacay (Ninka labada beerood leh ee suuradda
Kahf, iyo beeraleyda suuradda al-Qalam/ Nuun);
Samatabax—qof dhulka ku dhacay oo kabasho iyo
samatabax sameeyay (Yuunus cs markii nimirigu liqay);
Samatabax Silloon—qof inta uu kacay haddana kufay
oo afka ciidda darsaday (sheekooyinka calool xumada ku
dhammaada ayaa tan u badan, sida Taaytaanik, Aqoondarro
5 Towards a science of human stories: using sentiment analysis and emotional
arcs to understand the building blocks of complex social systems. Andrew J.
Reagan. https://arxiv.org/pdf/1712.06163.pdf

NUUN 160

Waa u Nacab Jacayl. Kacaankii Soomaaliya haddii uu sheeko
ahaan lahaa, tan ayaa uu noqon lahaa!;
Qof kacay, kufay, oo haddana kacay—waxaa sidan u badan
sheekooyinka qof jacaylkiisii helay, ay ka kala daadatay,
oo haddana helay cid tidhaahda wixii ku soo maray ka
maydho!;
Qof kufay, kacay, oo haddana kufay—reer Banii Israa’iil oo
addoonsi iyo shirki galay, Alle ka samatabixiyay, oo haddana
ku noqoday.
Natiijada baadhitaanka ka soo baxday waxaa ku jirtay in
sheekooyinka loogu akhriska badan yahay ay u badan yihiin
saddexdan qaab: (4) samatabaxa silloon (kicid-kufid), (6)
kufid>kicid>kufid, iyo labo (3) samatabax oo isku xiga
(kufid>kicid>kufid>kicid).
Sheekadu waa ay yeelan kartaa labo habsocod oo ay kala
yeelanayaan labo shakhsi oo sheekada ku jira. Muuse cs iyo
Fircoon midba sheekada qaybtiisu waxa ay leedahay mid
ka mid ah habsocodyadan lixda ah. Haddii ay sheekadaadu
ka maaranto habsocodyadan, waa arrin kuu furan. Waa
tilmaan e, ma aha xeerar aadan ka tallaabi karin. Waxaana
jira siyaabo kale oo habsocodka sheekooyinka loo eego.
o
Waaxyaha Sheekada
Sheekadu waxa ay leedahay cid wax doonaysa, wixii ay
doonaysay, iyo cid ama wax lid ku ah oo ka hor taagan
doonistaa. Waxaa jirta dhacdo sheekada dhaqaajisa oo

sheeko

161

dabkeeda shidda, jidkii sheekadu mari lahayd iyo wixii
dhici lahaa, marxalad ay sheekadu meel halis ah gaadho,
marxaladda figta sheekada, iyo marxaladda ugu dambaysa
ee ay xallismato. Waaxyahan waxaa badanaa loo qaybiyaa
qaabdhismeed saddex marxaladood leh: bilow, dhex, iyo
dhammaad. 6
Haddii aan eegno Nebi Yuusuf cs iyo walaalihii, riyadii
uu arkay ayaa sheekadu ay ka bilaabmaysaa. Walaalihii
waxa ay rabaan jacaylka aabbahood waxa ayna iska
dhaadhiciyeen in Yuusuf caqabad ku yahay. Sidaas awgeed
ayaa ay go’aansadeen in ay Yuusuf meesha ka saaraan.
Qorshihii lagu dili lahaa waa kii isu beddelay in ay ceel ku
ridaan oo ay isdhaafiyaan, aabbahoodna ay been u sheegaan
in yey cuntay intii ay ciyaarayeen. Laakiin sheekadu sidii ay
istuseen uma dhicin e, marxalado kale ayaa ay martay.
Yuusuf cs waxa uu marayaa dhawr marxaladood oo halis
ah oo shirqoolkii loo maleegay uu meel daran galinayo;
marka uu ceelka ku jiro iyo marka uu xabsiga ku jiro. Waa
labo marxaladood oo aysan muuqan sidii uu kaga badbaadi
lahaa ayna u eg tahay in uu soo taabtay meeshii ugu
dambaysay. Laakiin labadaba waa uu ka samatabaxayaa.
Waxa aan odhan karnaa figta sheekadu waa marka uu
walaalihii arkayo marka koowaad ee uu dejinayo qorshe
uu walaalkiisii yaraa kaga la hadhayo. Sheekadu waxa ay
ku xallismaysaa marka uu isu sheego in uu Yuusuf yahay
ee dabadeedna aabbihii iyo hooyadii uu la kulmayo, riyadii
sheekadu ku bilaabatayna fasiraaddeedii aynu helayno.
Saddexda marxaladood ee sheekada loo qaybin karaana
6

3 Act story: crisis > struggle > resolution
set-up > build-up > pay-off

NUUN 162

waa bilowga oo ah yaraantii Yuusuf cs, imaatinkiisii
Masar, gurigii Casiiska iyo wixii haweenayda uu kala
kulmay, qabashadii xilka... oo qaybta dhexe ah, iyo qaybta
dhammaadka oo ah la kulankii walaalihii iyo dibuhabaynta
qoyskiisii kala daatay. Waa sheeko dhammaadkeedu farxad
yahay— (5) Qof kacay [markii guriga Casiiska uu tagay],
kufay [islaantii Casiiska ee damaaciday > xabsi], oo haddana
kacay [qabashadii khasnadda boqorka iyo ururintii qoyska].
Waxaa iyaduna jirta in saddexdii marxaladood shan laga
dhigo: hordhac sheekada lagu soo bandhigayo oo akhristaha
lagu siinayo macluumaad iyo xog u iftiimiya sheekada soo
socota. Waa jawaabihii: Yay sheekadu ku saabsan tahay?
Halkee ayay ka dhacaysaa? Goorma...?
Marxaladda xigtaa waa buuq iyo in madaxa la isla galo
oo wax dhacaan. Marxaladda koowaad iyo labaad waa la
isdabo marin karaa oo buuqa iyo dhacdada ayaa lagu bilaabi
karaa.
Dhacdooyinkii isdabajoogga ahaa waxa ay gaadhayaan
figta iyo meesha ugu sarraysa ee ay gaadhi kareen. Ka
dibna xaaladdii waa ay qaboobaysaa waxaana bilaabmaysa
in arrimihii kala degaan oo isku dhacii isfahan beddelo.
Marxaladda shanaad ee u dambaysaana waa tii ay sheekadu
ku dhammaanaysay ee xalka lagu gaadhayay.7
o
7 Action > Background > Development > Climax > Ending. eeg Bird by Bird,
Anne Lamott (2020), b.96.

sheeko

163

Hadal isweydaarsi (dialogue)
Waa qasab in dadka sheekada ku jiraa wada hadlaan. Qof
aan hadlayn waa qof aan noolayn. Sida ay muhiim u tahay
in qaabka dadka loo soo bandhigayaa ay tahay mid macquul
ah oo la rumaysan karo, ayaa loo baahan yahay in hadalkii
ay isweydaarsanayeenna uu u noqdo wax la rumaysan karo
oo aan ka dhicin hadalka dadka caadiga ah. Waa in aad
dheg u leedahay habdhaca hadalka oo aad mala-awaali
kartaa hadal la rumaysan karo. Haddii laga dhadhansado
in uu kabkab iyo wax la dirqiyay yahay, sheekada ayaa
dhaawacmaysa. Marka aad qortid hadalka, isku day in
aad kor u dhahdid oo dhegayso sida waxa aad qortay soo
baxayaan. Dadka sheekada ku jira haddii aan hadalkooda
la kala sooci karin, waa wareer. Nolosha caadiga ah dadka
hadalkooda ayaa lagu kala gartaa. Sheekadii la rabo in la
rumaystana waa in ay qaabkaa ku socotaa.
Hadalku waxa uu qayb weyn ka qaataa aragtida aynu
qofka ka qaadanno iyo miisaanka uu agteenna ku yeelanayo.
Riwaayadaha Soomaalida oo intooda badan ah hadal iyo
muran, hadalka ku jiraa aad ayaa uu u xiiso badan yahay,
qoraaga sheekaduna wax badan ayaa uu ka baran karaa.
Laakiin meelaha qaar qaabka riwaayaddu waa uu ka duwan
yahay sheekada noofalka ah, oo sheekada ayaa uga dhow
hadalka caadiga ah.
Waa waqti fiid ah. Guriga Maxamuud waxaa fadhiya
labo nin oo ay qaraabo yihiin. Mid ka mid ah oo la yiraahdo
Cabdi Ciddiyabirre ayaa kala hadlaya Maxamuud inuu ka
caawiyo dacwad uu u haysto Ciidammadii Xoogga Dalka
Soomaaliyeed, oo uu sheeganayo in si aan habboonayn

NUUN 164

looga eryay ama looga rukhseeyay.
“Maxamuud, walaal maanta nin walba wuxuu ku
tiirsan yahay tolkiis. Adigaa reerka wax u bartay. Adigaa
hadda shaqo wanaagsan haysta, oo weliba waxaad dadka
dhexdooda ku leedahay magac oo waa lagu maqlayaa.”
“Waa koow.” Maxamuud si deggan ayuu hadalka u
gurayaa.
“Aniga nimanka shaqada iga cayriyay waa dad iyaga
farriin ayaa la gaarsiiyay ee meesha niman kalaa ii
tashaday.”
“Waa koow.”
“Saddex nin oo mid ka shaqeeyo Wasaaradda
Gaashaandhigga, labana aniga xerada igala shaqeeyaan, oo
haddaan kuu sheego aad garan karto abtirsiimahooda, oo
aan ogahay meesha ay igala dirireen, ayaa walaal hawshaan
ka dambeeya.”
“Waa gartay.”
“Waxaan rabaa inaad ii raacdid Maxakamadda
Badbaadada ama tan Gobolka oo aad dacwadda
ila gudbisid. Hadday wax ila qaban waayaanna, ilaa
Madaxweynaha inaad ila socoto. Weliba waxaan rabaa
inaad warqad u qortid qolyahaan BBC-da laga sheego, ee
la leeyahay xuquuqul insaan ayay u doodaan.”
“Cabdiyoow walaal anigu wax aan kaa hagranayaa
ma jiraan. Laakiin go’aammada ciidanka laguma qaado
maxkamad gobol, oo waxay leeyihiin hab garsoor oo iyaga
u gaar ah. Marka haddaadan iyagii dib ugu noqon karin,
oo aadan dacwaddaada rafcaan isla ciidanka ugaga qaadan
karin, way ila adag tahay in annaga oo aan ciidan ahayn
aan wax ka qaban karno.” Ayaa Maxamuud ku jawaabay.
Hadalkii waa iska yaraaday. Shaahii la cabbayay markii
la dhammaystay ayaa labadii nin iska tageen.

sheeko

165

Dibedda markay u baxeen ayuu Cabdi Ciddiyabirre, oo
aan ku qancin jawaabtii Maxamuud, laakiin ka xishooday
inuu hortiisa ka hadlo, bilaabay inuu muujiyo xanaaqiisa.
“Waxbarashadaan baas waxa laga helo anigu maba
aqaan. Dhawrka reerka iskoolladaas u galay waxaad
moodda in la wada dhufaanay oo wallaahi mid wadaan
ceel kuugu ridi karaa kuma jiro.”
Ninkii kale uma jawaabayn laakiin waa iska
dhegeysanayay.
“Ninkaas Maxamuud ah waxa gurigiisa buugaag yaal oo
derbiga ugu taxan waxaan fulaynimo ahayn kama dheefin.
Bal nin dadkiisii maalin walba la iska camcaminayo oo aan
mar keliya hadal iyo ficil laga helayn. Dadka kale kuwooda
wax bartay ayaa hoggaamiya, laakiin kuweenna belaayaa
labada lugood ku dheggan.”8

o
cutiya:
Horta ma ogtahay lafahaa waxa ii yeelay
		
in ay tahay saddexdiinaas qof kala
		 celintooda.
caateeye:
Husss: Aniga afkaaga dheer ha igu soo
		 taagin.
cutiya:
Caateeye, hadda maxaad u dishay
		
gabadha yarta ah. Waaniga maalin
		
walba aniga iyo adigu uun… Wallee.
caateeye:
Waxa la yidhi saddex aan saddex deynin
		
baa jirta:
			 Indho aan ilmo deyn
8

Cabdulqaadir Diiriye, Soodoog (2020), bb.35-37.

NUUN 166

			
			

Madax aan wareer deyn iyo
Hilib aan dhaqdhaqaaq deyn!

cutiya:
Waa yeelkood intaasiba ee horta
		
maxaad u dhishey yarta yar?
caateeye:
Naa iga aamus baan ku leeyahay ha ila
		
bocoolo gurane.
cutiya:
Yaa Kaafi! Oday waynaadey oo maalin
		
walba carruurta-----caateeye:
Buus baannu ku leennahay. Toban
		
baannu kuu sheegnay----- Wax xillay
		
afkayaga ka raadinaysaa!
cutiya:
Haddee haddaan ku la sii gurto xaalkaa
		 xumaanaya.
caateeye:
Ila guran mayso, waana sii waddaa
		
Muslinow! Hilib aan dhaqdhaqaaq
		 deynini waa nin rag ahoo aan rag

		

lahayn baa la yidhi.

		
		

Waar saa ha la yeeluu leeyahayoo
haddee yaa u soo nuuxsanaaya!

		
		
cutiya:
caateeye:
		

Indho aan ilmo deynini waa nin
curadkiisu xun yahay baa la yidhi!
Waar ha iga habaarin curadka!
Madax aan wareer deynina waa nin
naag xun qabaa la yidhi!

		
		
		
cutiya:

Isaga oo caafimaad qabuu imanayaa,
markaas bay hadal ku duraysaa. Dhag!
Dhag! Madaxii baa kala dillaacaya.
Soo gaabi hadda iyo dan!

sheeko

caateeye:
		
		
		

167

Naa waxaan ku leeyahay, masayr baa ku
galay, anna isguudguudiska iyo waxaaga
waan arkaaye, cawdu billeyso, meelna
uma aan socdee!9

o
Mararka qaar haddii labo qof wada hadlayaan, si fudud ayaa
loola socon karaa qofba hadalkiisa, markaana uma baahna
in hadal kasta la raaciyo cidda tidhi.
“Eeddo…”
“Haa Eeddo…?”
“Eeddo ma i caawin kartaa?”
“Maxaa jira? Maxaan kaa caawiyaa?”
“Eeddoow waxaan illaaway inaan soo qaato
boorsooyinkaygii”
“Xaggee ka timi?”10

Hadalka sida loo yidhi mar baa ay macne dheeraad ah
soo kordhinaysaa, marna waa laga maarmaa. Mar kasta ha
raacin fasiraad: wuxuu yidhi ... isagoo qoslaya, ...iyada oo
soconaysa..., iwm.
o
9 Cali Sugulle, riwaayadda Kala Haab Kala Haad, eeg Hal Tisqaaday (2020),
bb.355-356.
10 Cabdulqaadir Diiriye, Soodoog (2020), b.2.

NUUN 168

Lahjad
Lahjaddu ka fiirsi ayaa ay u baahan tahay, waana muhiim in
la dhowro haddii sheekada uu ku jiro hadal lahjad ku socdaa.
R iyo Dh ha isku qasin. Lahjaddu waa qayb shakhsiyadda
ka tirsan, mana aha in la dhayalsado. Qofka hadlayaa haddii
uu ku suntan yahay degaan, marba lahjad ha u qorin. Qof
reer koonfur ahi caadi ahaan ma dhaho: Waar Caliyoow,
mid reer waqooyi ahina ma dhaho: Abbaayo waa imaanaa.
o
Sida nolosha caadiga ah, ma aha in wax kasta carrabka lagu
ballaadhiyo e, mar baa hadal dhafoor ku yaallaa. Mar ayaa
ay tahay qofka wajigiisa iyo indhihiisa iyo habdhaqankiisa
kale in laga akhristo wixii uu odhan lahaa. Mar ayaa
aamusku hadal yahay. Tebinta ayaana lagu kabi karaa ama
lagu tilmaami karaa aamuskaa iyo waxa uu xambaarsan
yahay.
o
Xawaaraha (pace)
Sheekadu waxa ay u baahan tahay muuqaallo kala duwan
oo qaarkood aad qunyar ku marisid akhristaha, qaarna
adiga oo xiimaya aad dhaafisid, si aad xiisaha akhristaha
u haysid. Farshaxannimada sheeko tebineed ee qorayaasha
in badan oo ka mid ahi waa sida ay xiisaheenna u hayaan,
waxaana kaalin weyn ka ah xawaaraha sheekada iyo sida
ay u bedbeddelaan. Sheeko wada 100 ku socota waa

sheeko

169

lagu xiiqayaa waana lagu wareerayaa, mid wada 10 ku
socotana waa laga caajisayaa. Weedhaha iyo tuducyada
oo dhererkooda la isu dheellitiro, qaar la dheereeyo, qaar
la gaabiyo, qaarna dhexdhexaad laga dhigo, ayaa qayb ka
qaadan karta miisaamidda xawaaraha sheekadu ku socoto.
Tuducaynta waxa aynu ugu tagi doonnaa qayb dambe.
Qoraaga halabuurka lihi waxa uu garanayaa meesha u
baahan in uu xawaare ku maro oo uu sheellaraha dhulka
dhigo, sheekadana isku cufo oo uu ururiyo, si uu dareenka
akhristaha u kiciyo, iyo meesha u baahan in uu tartiibiyo si
muuqaallada jidka hareerihiisa ah indhuhu ugu doogsadaan,
kuna nastaan. Laakiin marna ma aha in ay sheekadu
istaagto oo tilmaan dheer oo aan sheekada hore u sii
wadayn lagu mashquulo. Haddii nasashada lagu dheeraado
sheekadu waa ay debcaysaa, akhristuhu in uu ka xiise
dhaco sheekada ayaa halis ah. Bogag badan oo aan waxba
dhacaynin sheekada ayaa ay la degaan. Sheekadu haddii ay
debecdo oo dhacdooyinka hadal badani u dhexeeyo, xiisihii
iyo xamaasaddii baa ka dhinta.
Akhristaha waa in aadan sii dayn oo sacaagu uu qoobka
ku hayaa. Mar hoggaanka u dabci ha yara daaqee, marna u
gaabi oo ku hees, laakiin marna ha sii dayn.
Maskaxdeennu waxa ay raadisaa in ay hesho macluumaad
dhammaystiran e, kuma qanacdo sheeko kala dhiman
iyo war ku badh go’a. Raadintaa dhammaystirnaanta
ayaa sheekada xiise u yeesha, waana qodob muhiim u ah
qoridda sheekada. Maxaa xiga? Maxaa dhici doona? Yaa
waxaa samayntiisa ka dambeeyay? Ii wad sheekada way igu
socotaaye. Xaraarad baa qofka ku kacaysa aan ka degayn ilaa
uu jawaabtii ka maqnayd helo oo sheekadii xallisanto.

‫و‬

‫ر‬

NUUN 170

Dareenkaas weeye hoggaanka aad akhristaha ku haysaa.
Wax uu rabo in uu ogaado ku walacso oo ku muhi si uu
ugu dulqaato meelaha yara jiitamaya ama sheekadu yara
gaabinayso. Muhintaas iyo walacsigaas ayaa daraamada iyo
xiisaha sheekada kaalin weyn ugu jira.
Walacsigaas qofka dareenkiisa lagu soo jeedinayo, iyo
muhintaas lagu hoggaaminayaa waxa ay ka mid yihiin
qaababkii Nebigu scw saxaabada wax ugu sheegi jiray.
Maalin iyada oo Mucaad rc la socdo, ayaa uu Nebigu
scw u yeedhay: Mucaadoow. Labbayka Rasuulkii Allow.
Nebigu scw waa uu iska sii socday e waxba uma sheegin.
Xoogaa ka dib ayaa uu haddana sidii oo kale ugu yeedhay
Mucaadna isla sidii ugu jawaabay. Saddex goor ka dib ayaa
uu farriintiisii u gudbiyay Mucaad oo si fiican u soo jeeda
oo danaynaya waxa Nebigu scw u sheegi doono.
Mar kale saxaabada oo la jooga ayaa janaaso arkay
markaas ayaa ay khayr ku ammaaneen. Nebigu scw waxa uu
yidhi: Waa ay waajibtay. Haddana mid kale ayaa ay arkeen,
markaa ayaa ay xumaan ku sheegeen, tiina waxa uu yidhi:
Waa ay waajibtay. Nebigu scw ma raacin hadal kale, taas oo
saxaabadii dareen ku dhalisay soona jeedisay dareenkoodii.
Iyaga oo raba in ay ogaadaan waxa waajibay laakiin aan
ku dhiirran in ay weydiiyaan, ayaa Cumar weydiiyay waxa
‘waajibay’. Markaa ayaa uu Nebigu scw yidhi: kaa wanaag
ayaa aad ku sheegteen sidaa ayaana ay Janno ugu waajibtay,
kaana xumaan ayaa aad ku sheegteen sidaas ayaana ay Naar
ugu waajibtay—waxa aad tihiin maragfurkii Alle ee dhulka
joogay.
o

sheeko

171

Sheekadu waa tebinta (narration) dhacdooyin iyo
tilmaamidda (description) dhacdooyinka, ciddii samaysay,
meesha ay ku dhaceen, iyo qaabka ay u dhaceen. Waxaa
weheliya hadallada la isweydaarsanayo (dialogue).11
o

11

Stephen King, On Writing, b.187.

NUUN 172

ANSHAXA IYO FANKA

Hoosba hadal leh
Wax kastaa waxa uu leeyahay qaab iyo goob ka hadalkiisa
ku habboon. Wax sidiisa qumman ayaa anshaxa wanaagsan
garab mari kara, maadaama xilli qaldan laga hadlay ama
goob qaldan lagaga hadlay.
Buugaagta caafimaadka laga barto waxaa ku yaalla sawirro
muujinaya cawro iyo waxyaalo caadi ahaan ceeb ay tahay in
la muujiyo. Kutubta fiqhiga waxaa ku jira masalooyin ku
saabsan galmada iyo isdhexgalka xubnaha taranka oo si
qayaxan looga hadlayo. Culamada qaar marka ay sharxayaan
xadiisyada Nebiga scw ee ku saabsan xidhiidhka sariirta ee
lammaanaha, waxa ay faahfaahiyaan qaabka dhunkashada
waxa ayna ka hadlaan carrab iyo calyo isdhaafsi! Buugaag
lammaanaha loo qoray oo faahfaahiya galmada iyo wixii la
mid ahna waa ay jiraan. Laakiin arrimahan cidina anshax

NUUN 174

xumo kuma tilmaanto, mana aha la jiifiyaana bannaan e,
waa hadallo hooskoodii jooga, wax baridna loogu talagalay.
Waa qayb nolosha ka mid ah oo qofku marka uu u baahdo
uu ka baran karo buugaagtaas.
Laakiin arrimahan haddii lala yimaaddo oo lagu
faahfaahiyo gole la wada fadhiyo yar iyo weyn, carruur iyo
cirroole, waxa ay noqonaysaa anshax xumo, sida qofku in uu
isnadiifiyaaba ay wanaag u tahay, laakiin ay anshax xumo u
tahay in uu dadka hortooda sankiisa ku nadiifiyo.
Xadiis uu werinayo imaam Axmed ayaa saxaabigii
weynaa ee Ubay ibnu Kacab waxa uu arkay nin qabiil u
habarwacanaya oo abtir ku faanaya. Ubay waxa uu ku
yidhi: g**ka aabbahaa qaniin! Markii uu arkay in dadkii la
joogay ay la yaabeen waxa uu ku hadlay, qaarna dhaheen
af xumadaa kugu ma aannan aqoon, ayaa waxa uu idhi:
sidaasaa na la amray oo waxa aan maqlay Nebiga scw oo
leh: qofkii habarwacashadii jaahiliyada ku yeedha, ku dhaha
g**ka aabbaa qaniin, hana u sarbeebina!

‫ إذا الرجل تعزى‬:‫ ويف رواية‬.‫ وال تكنوا‬،‫ فأعضوه‬،‫من تعزى بعزاء الجاهلية‬
.‫ وال تكنوا‬،‫ فأعضوه بهن أبيه‬،‫بعزاء الجاهلية‬
Abtir haddii uu ku faanayo oo uu qudhunkii jaahiliyada
weli wado, meeshii uu ka soo baxay afka u galiya—weeye
murtida ku jirtaa ayaa la yidhi.
Mar ayaa loo baahan yahay in hadalka la qaawiyo, laakiin
waa in ay jirtaa ujeeddo qasbaysa oo aan si kale loo dhigi
karin.

Anshaxa iyo fanka

175

o
Afxumadu waa ay dhacdaa. Dadku waa ay caytamaan.
Xubnaha taranku waa qayb jidhkeenna ka mid ah. Shahwada
iyo galmadu waa wax jira. In laga hadlaana sideeda anshax
xumo uma aha.
Dhibta waxa keenayaa waa in ujeeddo la’aan lagu
tiiqtiiqsado ka hadalka waxyaalo diin ahaan iyo dhaqan
ahaanba aan anshaxa wanaagsani oggolayn. Qoraaga
sheeko curinaya ee tallaabo-tallaabo u dhigaya dad isu
galmoonaya, marka la dhaho anshaxii wanaagsanaa waa
aad ka weecatay, qiil ma u noqonaysaa in uu isku difaaco
xaqiiqo jirta ayaa aan ka hadlay? Sow xaqiiqo jirta ma aha
in qof kastaa saxaroodo oo kaajo? Ma odhan karnaa waa fan
iyo suugaan in qoraa innoo faahfaahiyo sida uu u xaajoodo?
Ma ku mudanayaa ammaan mise qof bilaa anshax ah baynu
xisaabinaynaa?
Suugaanta xaarwalwaalnimada weeye taasi!
Suugaantii hore ee Soomaaliyeed waxa ay u badan tahay
isku dir qabiil, dhac iyo boob, dagaal, iyo faan. Suugaantii
Carabtii horana waa la mid, waxaase u dheeraa khamriga,
dumarka, iyo waalli badan. Labadanba waa la bartaa, oo
midda Carabiga masaajidda iyo xalaqadaha cilmiga ayaaba
lagu bartaa, sababtuna waa kaydka afeed ee ku jira oo loogu
baahan yahay barashada aftahammada Carabiga oo aan
looga maarmayn barashada iyo fahanka diinta.
Laakiin ma jirto dan innagu seetaynaysa in aan
immika curinno sheeko, gabay, taariikh, maqaal, iwm., oo
bilaa anshax ah. Wixii qoran ee laga maarmi waayo waa
meeshooda, laakiin wixii hadda la curinayo waa in ay anshax

NUUN 176

iyo dhowrsoonaan ku suntanaadaan. Gabay 150 sano ka hor
la tiriyay afka ku jiray waa aynu ka baran karnaa, meesha uu
dumarka ku liidayo ama qabiil ku caayayana waa aynu iska
dayn karnaa, laakiin maanta mid la curinayo in uu qabiil
caayo ama dumar liido ma aha wax ay tahay in la aqbalo.
Sidaas si la mid ah, sheeko hirgashay oo anshax xumo ku
jirto loogama tusaale qaadan karo in mid hadda la curinayo
anshax xumo laga buuxiyo oo galmo tallaabo tallaabo loo
sawiro, ama dad xaqdarro loogu takooro.
o
“Sidee xeego loo xagtaa ilkana ku nabad galaan"
Sida aynu anshaxa wanaagsan u ilaalinno marka aynu
dadka la hadlayno, ee aynu isaga dhowrno in aynu carrabka
ku dhufanno ereyo laga xishoodo, ayaa ay tahay in aynu u
xishoonno marka aynu wax qorayno.
Marar badan qoraagu waxa uu u dan leeyahay in uu
iftiimiyo dhaqan silloon oo bulshada uu ku arkay, taas
ayaana ku kallifi karta in uu qoro wax dadka qaarkood ka
didaan.
Runtii in boogta la taabto iyo in anshaxa la ilaaliyaa isma
diidayaan. Qoraaga hawshiisu waa in uu iswaafajiyo labadan.
Si dadban u qor, qof inkaar ah oo aad dhaleecaynayso
dabeecad uga dhig oo ku maag... halabuurkaaga qoraanimo
adeegso. Haddii aadan awoodin iswaafajintaas, waxba ha
qorin e ummadda ka fadhiiso.
Dhanka kale, akhristayaashu waa ay kala aragti duwan
yihiin oo wax kula xun baa mid kale caadi la ahaan kara.

Anshaxa iyo fanka

177

Dadka ha ku qasbin in ay sidaada uun wax u arkaan. Wax
yar markii aad qoonsataba inta kale qashinka ha ku darin.
“Buugna faa'iido kama madhna”—sidii uu yidhi Ibnu
Xasam.
Beryahan waxaa soo baxay dad haddii la dhaho anshaxa ha
la dhowro, ku jawaabaya: waxani waa fan uusan fahankaagu
heerkiisa gaadhin oo bilow ayaa aad tahay. Anshax xumo in
aan gaadhno Ilaahay ayaa aan ka magangalnayba! Qoraagu
goorma ayaa uu marfuucul qalam noqday? Maxay ahayd
dooddan odhanaysa qoraagu kuma qasbana in uu anshaxa
dhowro? Sideedaba, caadi ahaan wax aadan waalidkaa
hortooda ka dhahdeen ha qorin. Fan iyo sheeko qiil ma
aha. Ka warran haddii ereygaasi cunsuriyad ama takoor
yahay? Fanka awgii ma la bannaysan karaa? Ereyga xumi
miyaa uu qurux bataa marka sheeko la allifay uu ku jiro?
Hal erey ayaa janno ama naar lagu kasban karaa.
Wax la iska yidhi ayaa Alle agtiisa ku weyn ayna tahay in
laga dhowrsado.

ْ
َ
ْ َ َ ُ ُ َ ُ َ ْ َ َ َّ َ َ ْ
ُ َ
ُ
‫إِذ تلق ْون ُه بِألسِنتِك ْم َوتقولون بِأف َواهِكم َّما ليْ َس لكم بِهِ عِل ٌم‬
َّ َ َ ُ َ ً ّ َ ُ َ ُ َ ْ َ َ
ٌ ‫اللِ َع ِظ‬
١٥ ‫يم‬
‫وتسبونه هيِنا وهو عِند‬

Sheekooyin murti xambaarsan, anshax iyo asluubna
leh qofkii aan qori karini meel ha iska fadhiisto. Qoraaga
Soomaaliyeedna yuusan ismoodin in uu John iyo Karen
wax u qorayo e, ha qaddariyo akhristayaasha Soomaaliyeed
iyo qiyamkooda.
Haddii aan noofalku innagu cusbayn arrintan lagama
hadleen. Gabyaaga Soomaaliyeed fasaxan qoraaga la siiyay

NUUN 178

ma uusan haysan. Qoraagana waxaa lagaga dayday dadkii
noofalka laga keenay e ma aha wax lagu saleeyay aragti iyo
qiyam Soomaaliyeed.
Wax baa la maldahaa. Waa la afgobaadsadaa (af+gob—
lidkeedu waa af+gun= afguneed/afgumeed). Waa tii la
yidhi marka xaaladdu jiq kugu noqoto: run ha sheegin,
been ha sheegin, wax aad sheegtana ha waayin. Haddii aan
qoraa Soomaaliyeed oo “fanka sare” qaddariya u tago oo aan
dadka hortooda ku weydiiyo: war hebeloow horta weligaa
ma sinaysatay? Khamriga ma cabtaa? … Ma kula tahay in
uu su’aashayda u arkayo “fan sare oo aan anshaxu qaban”?
Mise...? Dadka su’aalahaa maqlaa miyaysan anshax xumo
iyo edebdarro igu xukumayn? Mise anshax xumadu waa
doofaar daahira marka la qoro ee lagu tilmaamo sheeko
faneed?
Bal u fiirso Cambaro sidii ay ula hadashay Hurre
Walanwal:
“Inanyahow gun baad tahay
Gole lagama odhan karo,
Hadal gobi ku haasowdoo
La gartana namaad odhan.”
—Cambaro Nuux Maxamed.
Gun baad tahay may odhan wayna tidhi oo qofkii maqlaa
waa uu fahmayaa in aysan ammaanin. Lafaha gur xarragana
ha ka tagin.
Suugaanyahanka halabuurka lihi isaga oo aan carrabka
ku ballaadhin baa uu ujeedkiisa ku soo gaadhsiin karaa.

Anshaxa iyo fanka

179

Baydgaabni, danayn la’aan, ama ulakac ayaa keeni kara
in qoraagu si carruuri-garatay ah wax u qoro, gaar ahaan
arrimaha xasaasiga ah. Carrab lo’aad caws looma tilmaamo.
Dadku iyagaa intii aad ka tagtay buuxsanaya.
Cabdi-Gahayr oo, sida la sheegay, Hargeysa ka baxsaday
ama laga musaafuriyay oo Jigjiga jooga, oo sahaydii shilimaan
yari uga hadhsan yihiin ayaa haweenay aan dhowrsoonayn
jidhkeeda ka ganacsata oo shilimmadaa quuddarraynaysaa
dhawr goor hadba dhan iskaga loohday. Waxa uu ku yidhi:
“Dhinacaad i saartiyo halkaad igu dhowaynayso,
Ifka waa dhib aakhirana waa dhuxulo naareede,
Adaa lacagta dheeldheel ku hela tani se kaa dheere
Dhan u joogso waxan doonayaa in aan ku dhaafaaye!”
—Cabdi-Gahayr Warsame Baanje.
o
Sheekada noofalka ah waxaa beryahan calanka u sida reer
galbeed iyo mad-hab aaminsan in diiradda la saaro iinta
qofka ama bulshada (flawed character) ee aan waxba la isku
dhibin suuraynta qof ama bulsho heer sarreeya. Waxaa la
yidhi waa in aan “xaqiiqada iyo waaqaca” abbaarnaa oo
aynu gunta soo taabannaa. Ubaxa quruxdiisa iyo caraftiisa
intii aynu buunbuunin lahayn, iniintii uu ka beermay
ee carrada ku duugnayd aynu weyneeyaha hoos dhigno.
Qofku xilliga uu dhulka yaallo, xilliga iintiisu muuqato,
xilliga uu hooseeyo… xilliga uu yahay xayawaanka u
qataaran wax uu cuno, cabbo, iyo meel uu ku shahwo guto,

NUUN 180

aynu xoogga saarno—waayo: “xaqiiqadeenna” ayaa sidaas
ah oo wanaagga iyo sarrayntu waa xaalado kooban, ayaa
ay dhaheen. Maxaa yeelay waxa ay aamineen in noloshu
iska socoto oo kedis lagu yimid, la iska nool yahay, la iska
dhiman doono, halkaana ay ku dhammaanayso. Daanyeerka
ayaa aynu qaraabo nahay e maxaa sarrayn innoo soo arkay!
Muxammad Qudb ayaa adduun-araggan dheelliyay
buug heer sare ah ka qoray1. Qaybtanna dooddiisa qaybo
ka mid ah ayaa ay ku dhisan tahay ama soo guurinaysaa.
Adduun‑aragga qofka Muslinka ahi uma hoggaansamo
“waaqaca” jira ee waa in uu u qaabeeyo si waafaqsan
mabda’yadiisa. Waaqacu wax qumman iyo wax qalloocanba
waa uu yeelan karaa, wax qurxoon iyo wax qaabdaranna
waa laga helaa.
Ma dafirayno in ay waxyaalahani yihiin waaqac jira,
laakiin sida loo dhigayo ee loo suuraynayo ayaa aan kaga
duwan nahay. Dad sino ku dhacaa waa ay jiraan, dad wax
xadaa waa ay jiraan, dad dil geystaa waa ay jiraan, dad
wax khiyaamaa waa ay jiraan, dad khamri cabbaa waa ay
jiraan… Laakiin marka aan ka hadlayno uma dhigayno
qaab qurxinaya, ama ka dhigaya horumar, geesinnimo,
halyeynimo, reer magaalnimo, xariifnimo, caqli badnaan;
uma dhigayno qaab la dhacsan oo u sacabbinaya e, waxa aan
u dhigaynaa qaab muujinaya in ay tahay habow, dhuldhac,
xumaan, uskagow, faddaroobid, dhimaal... Sheekooyin
badan oo hadda la tebiyaa waa hawo raacid habowgii u
suuraynaysa halyeynimo, dhimaalkiina ka dhigaysa dheef
iyo dheeraad, … Maxay tahay ujeeddada qoraagu ugu
tiiqtiiqsanayo faahfaahinta fal galmo oo aan ka ahayn
1

‫منهج الفن اإلسالمي‬

Anshaxa iyo fanka

181

dareen kicin iyo ku raaxaysiga waxa uu tilmaamayo oo
uu rabo in akhristuhuna la dareemo? Sow markaa noqon
mayso in uu xumihii faafinayo?

َ ٌ َ َ ْ ُ َ ُ َ َ َّ
ُ َ َ ْ َ َ َ َ ُّ ُ َ َّ َّ
‫اب أ ِل ٌم‬
‫ف الِين آمنوا لهم عذ‬
‫ة‬
‫إِن الِين يِبون أن تشِ يع الفاحِش‬
ِ
َ ُ َ ْ َ َ ْ ُ َ َ ُ َ ْ َ ُ َّ َ َ ْ َ َ ْ ُّ
١٩ ‫ِف ادلنيا والخِرة ِ والل يعلم وأنتم ل تعلمون‬

Qur’aanku markii uu ka sheekeeyay Aadam cs iyo
sidii Ibliis u marin habaabiyay, waxa uu innoo muujiyay
in Aadam iyo Xaawo ay gef iyo xumaan ku dhaceen, ee
uma sacabbin in ay ku dhiirradeen amardiiddo oo ay
“isxoreeyeen”. Waxa uu intaa innoo raaciyay, in ay noqosho
iyo tawbad la yimaaddeen oo laga aqbalay, laakiin Jannadii
iyo maqaamkii sare laga soo dejiyay oo dhulka la keenay.
In badan ayaa uu Qur’aanku ka hadlaa iimaha aadanaha
oo uu si dhab ah u qeexaa, laakiin marna uma dhigo qaab
ammaan ama dhiirrigalin mudan. Lidkeeda, waxa uu mar
kasta u dhigaa qaab ceebaysan oo ay tahay in laga dheeraado,
halka wanaagga ammaantiisa iyo dhiirrigalintiisu ay aad
ugu badan tahay. Nebi Aadam iyo Xaawo cs in ay Alle
caasiyeen in ay marin habow ahayd oo ay tawbad keeneen
ayaa la innoo sheegay. Nebi Yuusuf cs haweenaydii soo
doontay in uu isna ku hammiyay laakiin uu qaladkiisii
gartay baa la innoo sheegay, Nebi Muuse cs in uu nin
dilay laakiin uu xumaantaa ka qoomamooday ayaa la innoo
sheegay, Nebi Daawuud cs in ay gartii ka weecatay oo uu
ka tawbad keenay ayaa la innoo sheegay— intan oo qiso
midna halyeynimo kuma tilmaamin wixii dhacay ee waxa
ay muujiyeen in aadanuhu gef gali karo falcelinta mudanna

NUUN 182

ay tahay in uu ka noqdo oo isa saxo.
Sheekada la curinayaa waa in ay waaqaca abbaarto,
oo ay waxyaalaha jira ka hadasho, laakiin meesha ay ka
xumaanayso ee ay kaga leexanayso anshaxii wanaagsanaa,
waa marka ay qaab dhiirrigalin iyo ku raaxaysi ah u soo
bandhigto tuugnimadii, sinadii, waalid caasigii, burburkii
qoyska, xishood la’aantii, dulmigii, takoorkii, … In dad
badani ay waxan samaynayaan kama dhigayso wax ammaan
mudan—xumaha iyo wanaagguba waa ay ka madax
bannaan yihiin tirada ku hawlan. Si kasta oo ay waaqac jira
uga hadasho, sheekadii xumaanta dhiirrigalinaysaa waa ay
ka leexatay anshaxii wanaagsanaa. Halyeynimadu waa in uu
qofku ka adkaado oo ka sarakaco iintiisa.

‫ إمنا الشديد الذي ميلك نفسه عند الغضب‬،‫ليس الشديد بالصُّ َعة‬
Yoolka halabuurku waa in uu wanaagga dhiirrigaliyaa.
Waa in qofkii xumuhu god madow la galay ama ceel salkii
ku riday uu gacanta soo qabtaa oo ka soo saaraa, ama uu u
gacanhaadiyaa oo ugu yeedhaa in uu kor u soo kaco, oo uu
ka dhex kaco dhiiqada iyo dhiriqda uu dhex dabbaalanayo.
“Uub baad ku jirtaa qarsoone
Ka soo baxa iilka qaadka
…
Ugaas bokhran baad ahayde
Irdaha noloshaad ahayde
Ilayska dhulkaad ahayde
Ragoow indha-beelistaada
Asaaye maxaa ka beermay!

Anshaxa iyo fanka

183

Halkaad ku lahayd astaanta
Maxaa umal soo fadhiistay
Maxaa gudcur soo af-yeeshay!
Naftaada markaad illowdey
Bal soo tiri aafadaada
Wixii lumay aynabkaaga
Bal daawo inkaarahaaga!
Unuunka dhirtaad ka goysey
Aahdeeda bal soo dhegeyso!
Hashii iyo awrka geela
Abaaludda loo dareershey
Ureenkiyo tiinka daawo
Rasaasta alweysa daawo
Oomaarkiyo dhiigga daawo
Areerinka meydka daawo.
Islaan curadkeeda weydey
Asayda la saaray daawo.”
—Hadraawi: Awaal-Tiris.
o
Qoraaga Soomaaliyeed ee anshaxa qoraalkiisu ku jaango’an
yahay aragtida iyo adduun-aragga ummad kale, waa
qof maskaxda laga haysto oo u baahan in uu isxoreeyo.
Gabyaaga Soomaaliyeed waa halabuur dhalad ah oo aadan
suugaantiisa ka arkayn shisheeye ka dhex hadlaya, xitaa
isaga oo ereyo shisheeya qaafiyaddiisa ku toosinaya. Laakiin
qoraaga Soomaaliyeed ee sheeko halabuuraya in badan waxa
aad mooddaa in uu shisheeye wax u qorayo ama cid kale ka

NUUN 184

dhex hadlayso oo uusan isagu lahayn halabuur dhalad ah
oo uu dadkiisa u soo gudbiyo, ee wixiisu yihiin dheegasho
ka dibbirsan adduun-aragga dad kale. Muuq Soomaaliyeed
iyo maan Yurubiyaan oo ismoog weeye.
o
Dhaqannadu waa ay ku kala duwan yihiin sheekada iyo
qaabkeeda. Maraykanka iyo Ingiriiska oo isku af ku hadla
sheekooyinkoodu waa ay kala duwan yihiin. Sheekadaadu
waa in ay noqotaa sheeko Soomaaliyeed oo leh sawrac
Soomaaliyeed, ee aadan sheeko Ingiriis ama Jarmal ama
Ruush ku qorin af Soomaali, taas oo ay jilayaan dad wata
magacyo Soomaaliyeed. Haddii kale tarjumaan iska noqo!
o
Sida wanaagga aad ka tagtaa uu xitaa geeridaada dabadeed
miisaankaaga xasanaadka ugu biirayo, ayaa xumihii aad
ka tagtaana kuugu qormayaa. Maanta bulshadeennu ma
joogto xilli aanooyin hore la soo faadh-faadho. Xisaabtan
uma baahnin, ee waxa aynu u baahan nahay cafis iyo laab
xaadhnaan. Qoraalkaagu waa in uusan noqonnin mid dab
huriya, nabarro sii bogsanayayna danqa oo iin kiciya.
Ismaaciil Mire oo Cali-Dhuux la hadlayaa waa kii lahaa:
“Kumana diirsan maansadu hadday dunida aafayne
Duunkaaga kuma suubbanayn diradiraaluhuye
Allaylehe denbaab lama hadlee kulama doonayne

Anshaxa iyo fanka

185

Dalkoo nabad ah baad uumiyaha belo la doontaaye
Dal dhan buu gubaa qaraf yaroo duur la geliyaaye
Dooxooyin idil bay xushaa digo hulaaqdaaye.”
—Ismaaciil Mire: Guba.
o
“Deelleyda maansada markay damacdo laabtaadu,
Dembi inuuyan kaa raacin baa lagu dedaalaaye,
Dibnahaaga lamo baro mid aan lagu daawoobayne,
Dabna laguma sii shido inaad demiso mooyaane.”
—Abshir Bacadle: Dibuheshiisiin.
o
“Dadku siigga dida maaha
Sogob iyo ri’ weyn maaha
Sumal iyo laxdiis maaha
Rati iyo sabeen maaha
Falka iyo sugnaantiisa
Socodkiyo abbaartiisa
Dhaqan sida xishoodkiisa
Dabar iyo silsilad haysa
Iyo suun ma dhaafaan ah
Wuxuu soofka xoolaaba
Kaga soocan yahay weeye
Waxan uga socdaa heedhe

NUUN 186

Naftu seeto yey waayin
Hana falin sidaad doonto,
Hadalkana sar weedhiisa
Una saaf qofkii waaya
Ha ka tegin sarbeebtiisa
...
Hana odhan wax sawliila.”
—Hadraawi: Sirta Nolosha.
o
“[Suugaantu haddii ay siddo] wax dhaqanka hoos u
dhigaya, aadaabta xumaynaya, akhlaaqda liidaya, qaarka
hoose ee banii aadamka uun ka warramaya, waa wax liita
markaa, qiimo badanna ma samaynay[s]o.
Aadanuhu qiyam uu wada waafaqsan yahay ayaa jira oo
caddaalad leh, oo xorriyad leh, oo iimaan leh, oo fadiilo
leh, oo geesinnimo leh, oo deeqsinimo leh, oo dulqaad leh,
oo sabir leh. Wax uu banii aadamku wada xumo u arkaa
jira oo anaaninnimo ah, oo bakhaylnimo, dhabcaalnimo,
islaweyni, kibir, istus, ismaqashiin. Wax uu fasirkiisa isku
khilaafaa jira, tusaale ahaan, dagaalku ma wax fiican baa
mise waa wax xun?
Dagaalku waa wasiilo oo waxa uu ku xidhan yahay
haddii xaq iyo caddaalad lagu sugayo—wax fiican baa
uu noqonayaa; waxa uu noqonayaa qalliinkii jidhka ee
aan laga maarmaynin oo kale. Dhakhtarku mar baa uu
ku qancaa in uu mindi ku mariyo sow ma aha? Laakiin
mindidatan waxaa loo arkaa in ay mustaqbal fiican ku
gaadhsiinayso. Waxaa laga maarmi waayey inta lagu qalo

Anshaxa iyo fanka

187

in hilibkaaga wax ka mid ah la tuuro si intaada kale aad u
caafimaaddo. Dagaalku markaa mar baa uu yahay khayr.
Marna waa hamajinnimo; waa xayawaannimo.
Nabaddu mar baa ay xun tahay. Nabaddu marka ay
addoonsi keento, marka aad isdhiibto, nabaddu qiimo
ma leh. Mar baa ay fiican tahay. Asalka aadanuhu in uu
horumar samayn karaa waxa ay ku xidhan tahay in uu
nabad helo oo degganaanshiiyo helo. [Suugaantu] waa
waxa waxaa lagu qurxiyo. Waa waxa marna nabadda
fiican ku tusin kara, marna nabadda xun ku dhadhansiin
kara. [Suugaanta] labo shay baa [ay] ka warra[nt]aa baa
ay yidhaahdaan: xaqa iyo jamaalka. Xaqu sidiisa ayaa uu
u qurux badan yahay. Qiyamka xaqa ahi sidooda ayaa ay
u qurux badan yihiin. Jamaalkuna waa dhadhan banii
aadamka Ilaahay ku abuuray.”
—Sheekh Mustafe X. Ismaaciil.2

o
Alle waa Jamiil quruxdana waa uu jecel yahay.

ٌ ََ َ ْ ُ ََ
َ َ َْ َ َ َ ُ ُ َ
٦ ‫س ُحون‬
‫جال حِني ت ِريحون وحِني ت‬
‫ولكم فِيها‬

ْ
َ َّ َّ َ َ ً ُ ُ ِ َ َّ
ْ ََ
َّ ‫اها ل‬
َ ‫ِلناظِر‬
١٦ ‫ين‬
‫َولقد َج َعل َنا ِف السماء بروجا وزين‬
ِ
َّ ‫َولَ َق ْد َز َّي َّنا‬
َ ‫ادلنْ َيا ب َم َصاب‬
ُّ ‫اء‬
َ ‫الس َم‬
‫يح‬
ِ
ِ

2 FG: Qoraalkan asalkiisu waa muxaadaro uu Sheekh Mustafe ka akhriyay
Istokholm habeenkii Jimcaha ee 2-dii Disambar, 2016 (3 Rabiicul Awal 1438).
Sheekhu waxa uu adeegsaday ereyga Adab oo suugaan u dhigma. Markaa ereygii
af Soomaaliga ahaa ayaa aan [galiyay] ereyadii isbeddelayna waa aan toosiyay.

NUUN 188

o
“Qurxi hadalka aad tiri,
Qarbaboosh ma fiicna e,”
—Sayid Maxamed.
o
Gaalnimo la soo tebiyo laguma gaaloobo.

‫ناقل الكفر ليس بكافر‬
Hadalku waa sidii loo dhigo. Alle swt in bakhiilnimo
iyo saboolnimo lagu tilmaamaa waa anshax xumo meeshii
u dambaysay. Laakiin Qur’aanka ayaa laga dhex helayaa
aayado ereyadaasi ku jiraan. Qur’aanku waxa uu ka
faalloonayaa Yahuuddii beeniyay Anbiyada iyo heerkii
ay edebdarrada iyo anshax xumada ka gaadheen. Waa
digniin iyo in xumaha la iska tallaalo. Qur’aanku dadka ma
carruureeyo oo adduunka waxa ka jira kama daboolo, laakiin
wixii xun waxa uu u dhigaa qaab qofku wax ku qaato oo
qofkii waano raba ka tallaala xumahaa laga hadlay, siiyana
fahankii saxnaa ee uu kaga hortagi lahaa midka qaldan.
Markii ay dhaheen Alle gacantiisu waa ay xidhan tahay oo
waxba ma bixiyo, Alle waa uu lacnaday hadalkooda awgii,
ciqaabo kale oo la mariyayna waa la innoo sheegay. Taas
macnaheedu waa in aan ka dheeraanno hadalkaas oo kale.

Anshaxa iyo fanka

189

Ka dibna waxa ay aayaddu innoo sheegaysaa deeqsinnimada
Alle.

َ ْ َّ ُ ٌ َ ُ ْ َ َّ ُ َ ُ ُ ْ َ َ َ
ُ
ْ ُ َ
‫ت أيْدِي ِه ْم َولعِ ُنوا ب ِ َما قال ُوا ۘ بَل‬
‫ت الَهود يد اللِ مغلولة ۚ غل‬
ِ ‫وقال‬
َ
َ
َ
َّ َ َ َ ُ َ َ َ ْ َ ُ ُ َ َ ُ ْ َ ُ َ َ
ّْ ً
َّ
ُ
‫نزل‬
ِ ‫َ يداه مبسوطت‬
ِ ‫ان ينفِق كيف يَشاء ۚ ول‬
ِ ‫ييد ْن كثِريا ْمِن ْهم ما أ‬
َ ّ َّ
َ
ْ‫اء إ َ ٰل يَو ِم‬
َ ‫ك ُط ْغ َيانًا َو ُك ْف ًرا ۚ َوألْ َقيْ َنا بَيْ َن ُه ُم ال َع َد َاوةَ َوالَغ َض‬
‫إِلْك مِن رب‬
َِ ْ
ِ
َ
َ
َ
َ
َ ْ‫ارا ّل ِل‬
َ ‫الْق َي‬
ُ َّ ‫ح ْرب أ ْط َفأ َها‬
ً َ‫امةِ ۚ ُكَّ َما أ ْوقَ ُدوا ن‬
‫الل ۚ َوي َ ْس َع ْون ِف ال ْر ِض‬
ِ
ِ
ْ ُ ْ ُّ ُ َ ُ َّ َ ً َ َ
َ
64 ‫سدِين‬
ِ ‫فسادا ۚ والل ل يِب المف‬

Mar kale Alle waxa uu innoo sheegayaa kuwo yidhi
Alle waa sabool annaguna hodan baa aanu nahay. Waxa
ay ku hadleen iyo nebiyadii ay dileenba waa loo qorayaa,
hadhowna waxaa la odhanayaa dhadhamiya cadaabka
gubitaanka.

ْ َ َ ُ َ ْ َ ُ ْ َ َ ٌ َ َ َّ َّ ُ َ َ َّ َ ْ َ ُ َّ َ َ ْ َ َّ
ُ ‫ك ُت‬
‫ب‬
‫لقد س ِمع الل قو َل الِين قالوا إِن الل فقِري ونن أغن ِياء ْ ۘ سن‬
َ َ ْ ُ َََُْ ُ َ َ
َ َ َ َ ُ ُ ُ ُ َ َ ّ َ ْ ‫اء ب َغ‬
١٨١ ‫يق‬
ِ ِ ‫ما قالوا وقتلهم النبِي‬
ِ ‫ي ح ٍق ونقول ذوقوا عذاب ال ِر‬

َ ُ ْ ُّ َ َ ُ ْ َ ْ ُّ َ َ َ ُ ْ َ ْ َّ َ َ َ ُ َ َ َّ ُ َ َ
‫ال َبال ه ًّدا‬
‫ت َكاد السماوات يتفطرن مِنه وتنشق الرض وتِر‬
َ َ ِ َ َّ َ َ َ ْ َّ
ْ َّ ْ َ َ
ً
َ َ‫ َو َما ي‬91 ‫ح َمٰن َو َ ًلا‬
92 ‫خذ ولا‬
ِ ‫نب ِغ ل ِلرحم ٰ ِن أن يت‬
ِ ‫ أن دعوا ل ِلر‬90
Cirkii baa dildillaaci gaadhay, dhulkii baa ku dhowaaday
in uu kala dhambalmo, buurihiina in ay dumaan ayaa ay ku
sigteen. Maxaa musiibada intaas le'eg sababi gaadhay? Alle
ayaa ay u sheegeen in Uu dhalay wiil. Raxmaankana kuma
habboona in Uu wiil yeesho.

NUUN 190

Mar kale ilaahnimadii ayaa lagu qabsaday. Waa tii
Fircoon yidhi: Aniga ayaa ah Rabbigiinna sarreeya. Markaas
ayaa Alle adduun iyo aakhiraba ku ciqaabay. Taasna cibro
qaadasho ayaa ugu sugan qofkii cabsanaya.

َ ْ َ ْ ُ ُ ُّ َ َ َ َ َ َ
َ ُ ْ َ َ ْ َ َ َ ُ َّ ُ َ َ َ َ
ٰ
ٰ
25 ‫ فأخذه الل نكال الخِرة ِ والول‬24 ‫فقال أنا ربكم الع‬
ّ َ ْ َ َ َٰ
َّ
ٰ َ ْ‫بةً ل َِمن َي‬
26 ‫ش‬
ِ‫إِن ِف ذل ِك لع‬
o

Isbarbardhig:
‘Faylasuufkii weynaa ee cabqariga ahaa waa kii yidhi:
Alle wuu dhintay.’ —sida hadalkani u dhigan yahay waxa
ay ka tarjumaysaa ka raalli ahaansho iyo la dhacsanaanta
edebdarrada hadalku xambaarsan yahay.
‘Aadane hadaltiro looga maaro waaye, Niije oo ahaa
faylasuuf caan ku ahaa falsafad wareersan ayaa yidhi: Alle
wuu dhintay.’
Niije isaga oo waalan ayaa ay hooyadii iyo walaashii
hayeen. Waallidii ayaana uu ku dhintay.

Anshaxa iyo fanka

191

NUUN 192

QALAB
QAADASHO

NUUN 194

ISDIYAARIN

Galka Maandhurka
Waxa aan soo marnay ahmiyadda ay leedahay in xilliga
akhriska wixii mudan in meel lagu qorto. Laakiin waxaa
dhacaysa adiga oo aan waxba akhrinayn, oo laga yaabo in
aad suuqa dhex maraysid ama hawl kale ku jirtid, ay wax
kugu soo dhacaan; aad xusuusato wax ay tahay in aad meel
ku qortid; wax aad akhriday kugu soo maaxo oo kugu
dhaliyo fikrad.
Qoraal aad wadday wax la xidhiidha ayaa kugu soo dhici
kara, wax aad aragtay ama maqashay ayaa aad u baahan
kartaa in aad kaydsatid… sidaas awgeed, mar kasta waa in
aad haysataa qalab aad wax ku qoran kartid, buug yar oo
aad jeebka ku ridatid, warqad, telefoon, iwm. Qalinka iyo
warqadda ayaa marar badan ka wanaagsan qalabka dhijital
ahaan qoraalka kuugu kaydinaya.

NUUN 196

Ha isku hallayn xusuusta ee qalinka ku duug.
o

‫العلم صيد و الكتابة قيده …قيد صيودك بالحبال الواثقة‬
‫فمن الحامقة أن تصيد غزالة … وترتكها بني الخالئق طالقة‬
Imaam Shaafici waxa uu yidhi: aqoontu waa ugaadh
qoraalkuna waa dabarkeediye, ugaadhaada ku dabar
xadhko adag; doqonnimada waxaa ka mid ah in aad deero
ugaadhsato, dabadeedna iyada oo aan dabranayn aad dadka
ku sii dhexdayso.
o
Ibnul Jawzi kitaab dhan baa uu ka allifay waxyaalihii
maankiisa ku soo dhacayay, waxa uuna u bixiyay ugaadhsiga
maanka (‫)صيــد الخاطــر‬, dadka qaarna ku Soomaaliyeeyeen:
maandhur. Waxa uu leeyahay marar badan baa waxyaalo
muhiim ahi igu soo dhaceen, oo aan ka mashquulay in aan
qoro, sidaana faa’iidadii igu dhaaftay, oo aan dabadeed ka
murugooday. Mar kasta oo aan yara fekero waxyaalo cajiib
ah oo aanan ku xisaabtamayn baa igu soo dhaca kuwaas oo
aysan habboonayn in la baylihiyo, sidaas awgeedna buuggan
ayaa aan ku dabrayaa wixii aan maanka ka ugaadhsaday.1
Taabiciigii weynaa ee Cabdullaahi Ibnu Dakwaan (‫)ذ‬
ayaa mar uu ka hadlayay Ibnu Shihaab az-Zuhri, waxa uu
yidhi: markii aanu ardayda ahayn waxa aanu qoran jirnay
aqoonta ku saabsan xalaasha iyo xaaraanta, laakiin Ibnu
Shihaab wax kasta oo uu maqlo waa uu qoran jiray, oo loox

isdiyaarin

197

iyo waraaqo isaga oo wata marka aan aragno ayaa aan ku
qosli jirnay, laakiin markii aqoontiisii loo baahday baa aan
gartay in uu yahay midka dadka ugu cilmiga badan2. Lagu
qoslaba loo aayee. Ha u joojin kuwa kugu mashquuli doona
ee buugaagtaada, boorsadaada, iyo waraaqahaaga wax ka
sheegi doona.
Waana tii aynu soo marnay Khaliil ibnu Axmad
al‑Faraahiidii oo leh markii uu naxwaha ka hadlayay: inta
loo baahan yahay lama gaadhayo ilaa la barto in aan loo
baahnayn. Caadi ahaanna, wixii aan la’aantiis la gaadhayn
waajibka loo baahan yahay isna waajib ayaa uu noqdaa.3
Inta aadan waxba qorin, baadhitaan ku samee mawduuca
aad rabtid in aad wax ka qortid. Wax badan akhri, kuna
dedaal in aad meel ku qoratid qodobbada muhiimka ah ee
aad isleedahay xidhiidh ayaa ay la leeyihiin mawduucaaga.
Xigasho kasta ku ag qor tixraaceeda si aadan u illaawin
meeshii/boggii aad ka heshay.
Marka aad urursato xogtii aad u baahnayd, waa in aad
ka fekertaa qaabkii aad xogtaa qaydhiinka (cayriinka) ah u
bislayn lahayd, ee aad uga soo saari lahayd qoraal macaan
oo meeshii loogu talagalay taabta. Haddaba, curisku waa in
uu leeyahay dun xogtiisa isku xidha oo isu haysa, iyo meel
uu isugu biyo shubto (biyadhac).
Qodobbo kala socda oo midba ujeeddo gaar ah bixinayo,
oo ereyo xidhiidhiyayaal ah loo dhexaysiiyay, ma noqdaan
qoraal wanaagsan. Waa in qodobba qodobka uu ka
dambeeyo xidhiidh toos ah la leeyahay gundhigga qoraalka,
oo sidii tallaabooyinka jaranjarrada uu midba midka kale
kuu gudbiyaa.

NUUN 198

o
Goobta

‫ وتجري يف‬، ‫ وتحادث سطور كتبك‬،‫"وليكن لك مكان يف بيتك تخلو فيه‬
.‫ ابن الجوزي‬- "،‫ واجتهد يف كسب يعفك عن الطمع‬.‫حلبات فكرك‬
Ibnul Jawzii waxa uu leeyahay: gurigaaga ka samayso meel
aad nafta kula keliyooto, sadarrada buugaagtaadana aad
kula sheekaysatid, oo aad ku dhex mushaaxdid degellada
fekerkaaga. Kuna dedaal xoogsi kaa dhowra damaca.
Samayso goob aad wax ku qortid, qasabna ma aha in aad
qol gaar ah heshid e, nin tuur leh tab uu u seexdo ma waayo.
o
Goorta
Qoraalku waa hawl u baahan waqti iyo maan soo jeeda.
Haddii aad rabtid in aad wax qortid, waa in aad waqti iyo
dedaal galisaa. Waa xirfad u baahan barasho, tababbarasho,
... ee wixii ay kaaga baahato u dhabar-adayg oo ku dedaal.
Ha sugin qoraal kuu yimaadda sidii waxyi, ee shaqee. Sida
shaqooyinka kale, waxa uu kaaga baahan yahay in aad u
qoondaysid goor iyo goob ku habboon oo aad dedaal galisid.
Dad badan oo in ay wax qoraan ku fekera laakiin aan kaga
midhadhalin waxa curyaaminayaa waa in aysan qoraalka
u aqoonsan hawl la mid ah hawlaha kale oo u baahan in
waqti la galiyo lana bilaabo ee aan maanka uun lagu hayn.
Dadka qaarna qoraalkii waxa ay ka dhigteen sidii in la yidhi
buurtaa meeshaa ka qaad oo halkaa dhig, ama maroodigaa

isdiyaarin

199

hal mar liq!
Waa dhibaato in waxa heerkiisii la dhaafiyo oo la
weyneeyo ama la xaqiro. Marna niyadjab ayaa hawlgab kaa
dhigaya, marna isdhigashaa ku curyaaminaysa. Dedaalaa
waa gaadhaa, kun tallaabana hal ayaa ay ka bilowdaan.
Inta ay kulushahay fikraddu ka faa'iidayso oo waqti fiican
sii, oo qaabee inta aysan adkaan. Bilowga haddii aad waqti
fiican siisid, hadhow marba in yar waa aad ku dari kartaa
oo waa hawl aad qaabaysay jihada ay u socotaana ay kuu
qeexan tahay.
Qorayaasha qaar ayaa muddo cayiman u go’a hawsha
qoraalka oo xitaa mararka qaar keligood taga meel aan
cid mashquulisaa joogin. Qaar waxa ay samaystaan meel
qoraalka u gaar ah oo gurigooda ka baxsan, halka qaar miyi
cidla’ ah u baxaan, amaba dal kale aadaan inta ay qoraalka ku
mashquulsan yihiin. Ibnu Khalduun markii uu siyaasadda
ka baxay, waxa uu khalwo ku galay qalcad meel cidla’ ah
ku taallay (hadda ka tirsan dalka al-Jasaa’ir). Qoraalkii
hore ee Muqaddimadiisa waxa uu ku dhammeeyay shan
bilood gudahood, intii uusan tifaftirin. Afartii sano ee uu
halkaa joogayna waxa uu qoray kitaabkiisa taariikhda ee ay
Muqaddimadu hordhaca u tahay.4
Imaam Bayhaqi ayaa isna magaalooyinkii waaweynaa
ee cilmiga iyo culamada inta uu tagay oo aqoontii uu heli
karay ka soo qaatay, waxa uu isku go’doomiyay tuuladiisii
halkaas oo uu ku qoray kutubtiisa qiimaha badan. Dahabi
waxa uu tirinayaa kitaabbo badan oo qaarkood 10 qaybood
(mujallad) yihiin ilaa iyo haddana loo adeegsado tixraac
asaasi ah dhanka xadiiska iyo fiqhiga Shaaficiyada. Waa
4

Al-Muqaddimah, 1/74.

NUUN 200

kutubta uu Juwayni leeyahay Bayhaqi waa faqiiha keli ah
ee Shaafici ugu manno sheegan kara in uu mad-habkiisa
u hiiliyay. Dahabi waxa uu leeyahay: Bayhaqi cilmiga waxa
uu ka joogay heer uu samaysan karay mad-hab u gaar ah.
In sidaa Ibnu Khalduun muddo yar loo firaaqoobo
qoraalka koowaad oo hal mar oo xidhiidhsan la isku
dubbarido, faa’iidadeeda ayaa ay leedahay. Laakiin cid
kastaa ma awooddo, mawduuc kastana sidaa looma qori
karo. Si kastaba, muddo dheer ha ka maqnaan qoraalka
haddii kale la qabsigiisu waa uu adkaanayaa, in mawduucii
iyo isku habayntii fikraduhu kala dhantaalmaanna waa
suuragal, dardartii iyo xiisihiina waa ay lumayaan. Joogtee
in yarba ha noqoto e. Caa’isha rc waxa ay Nebiga scw ka
soo warisay in uu yidhi: Alle waxa uu jecel yahay falka la
joogteeyo haba yaraado e, mana aha in qofku isa saaro wax
uusan qaadi karin.

‫ أدومها‬:‫ أي األعامل أحب إىل الله؟ قال‬:- ‫ صىل الله عليه وسلم‬- ‫سئل النبي‬
.‫ اكلفوا من األعامل ما تطيقون‬:‫ وقال‬.‫وإن قل‬
Hilib geel yaryaraysi baa lagu cunaa. Haddii kale waa
lagu merganayaa. Daadka rogmadaa waxa uu ka dhashaa
dhibcaha roobka ee yaryar, buurahaa waaweynna waa ciid
iyo quruurux isbiirsaday. Qorshayso hawsha qoraalka oo
u kala sooc qaybo aad ku fulin kartid waqtiga aad haysid.
Haddii aad maalin kasta waqti siin kartid, hawl waqtigaa
ku filan u qorshee. Haddii aad hal maalin u qoondaysay,
qoraal ku filan dhammaystir. Subax iyo sadar, subax baa
badan, laakiin, sida Cumar rc yidhi: awooddu waa in aadan
hawshii maanta u dib dhigin berri.

isdiyaarin

201

.‫القوة أال تؤخر عمل اليوم إىل الغد‬
Berri waxa ay leedahay hawlo kale.
“Seben tagey mid weli soo socdiyo saaka waxa jooga
Seddexdaa wakhtaa xaal adduun lagu sifeeyaaye
Soo noqodna ma leh wixii saatifoo saaka kaa tegaye
Waxa saaddambeetiyo berrina waa su’aal maqane
Waxay taladu kuu suubban tahay subaxaad joogtaaye
Haddiise ay ku seegto oo arrini sibiq yar kuu dhaafto
Tolow maan sidaa falo ma jiro waxay samaysaaye
Waana sababe tawfiiqdu waa suu Ilaah yidhiye.”
—Xaaji Aadan: Seben tagay.
o
Waxa ay xirfadleyda qoraalku ku taliyaan in qofku yeesho
qoondo qoraal oo maalinle ah. Hal bog, labo bog, shan bog;
shan boqol oo erey, kun erey, labo kun oo erey… iwm. Ama
saacad gudaheed ku qor ama toban saacadood la fadhi e, intii
aad qoondasatay ilaa aad qortid fasax ma tihid oo shaqadii
maalintaa ma aadan dhammayn. Adiga oo qorshaha berri
kuu diyaar yahay seexo si aad subixiiba hawsha u gasho
iyada oo aan waqti kaaga lumin: maxaan qabtaa? Ballan fiid
kallahaad arooryo ayay leedahay, sow Soomaalidii hore ma
odhan. Aroortu barako gaar ah ayaa ay leedahay oo waa tii
Nebigu scw ku duceeyay: Alloow ummaddayda u barakee
kallahaadda arooryo (‫)اللهــم بــارك ألمتــي يف بكورهــا‬. Laakiin dadku

NUUN 202

isku wada mid ma aha oo qaar baa habeenkii uun wax qora,
waana xilli halabuurka u wanaagsan.

ً
َْ
‫إِ َّن ن َِاشئَ َة اللَّ ْيلِ ِه َي أَشَ ُّد َو ْط ًئا َوأق َو ُم قِيل‬

Labo kun oo erey wax weyn ma aha marka loo fiiriyo
Dabari, Ibnu Caqiil, Ibnul Jawzi, Baaqillaani, Ibnu
Casaakir, iyo kuwo kale.
Abuu Jacfar ad-Dabari ayaa ardaydiisii ku yidhi: tamar
ma u haysaan tafsiirka Qur’aanka in aan idiin yeedhiyo?
Intee ayaa uu le’ekaanayaa? Ayaa ay weydiiyeen. Soddon
kun oo warqadood! Waxa ay ugu jawaabeen: yaaba nolol
ku gaadhaya dhammaadkiisa! Markaas ayaa uu ugu soo
gaabiyay ilaa saddex kun oo warqadood (10%), waxa uuna
ku yeedhiyay toddobo sano (283H - 290H).
Mar kale ayaa uu weydiiyay in ay xiisaynayaan taariikhda
adduuunka laga soo bilaabo Nebi Aadam cs ilaa waqtigiisii.
Intee baa uu qaadanayaa? Ayaa ay weydiiyeen. Sidii uu
tafsiirka u rabay baa uu ugu jawaabay, iyaguna in aan nolol
lagu gaadhayn dhammaadkiisa ayaa ay sheegeen. “Innaa
lillaah! Hankii dhimay!” inta uu yidhi ayaa waxa uu ku soo
gaabiyay intii tafsiirka oo kale.
Tafsiirkaas Dabari hadda madbacadaha qaar waxa ay ku
daabaceen 27 mujallad. Taariikhda waxa uu dhammeeyay
303H. Taariikhdaasna markii Ingiriisi loo tarjumay waxa
ay noqotay 10628 bog (toban kun lix boqol iyo labaatan iyo
siddeed), waxa ayna qaadatay 1985 ilaa 1999. Qaybtii ugu
dambaysay oo ah ereytuska (index, ‫ )فهرس‬waxa ay soo baxday
2007. Guud ahaanna waa 40 mujallad waxaana isugu tagay

isdiyaarin

203

ilaa 30 tarjumaan, iyo labo qof oo u sameeyay ereytuska.
Geeridiisii ka dib, ardaydiisii baa waxsoosaarkiisi qoraal
iyo da’diisi (laga bilaabo qaangaadhkii; 14-jir) isu eegay.
Waxa uu ku geeriyooday 86-jir (224H - 310H). Waraaqihii
kutubtiisa iyo sannadihii (72 sano) markii ay isu qaybiyeen,
waxaa u soo baxday 14 warqadood maalintii. Wadarta
waraaquhuna waa 358,000.
Isaga oo geeridii qarka u saaran ayaa duco loo sheegay,
markaas ayaa uu qalin iyo warqad codsaday kuna qortay.
Ma adiga oo xaaladdan ku sugan baa aad wax qoraysaa
markii la yidhina, waxa uu ku warceliyay: qofku waa in
uusan aqoon urursiga joojin ilaa geerida!
Ibnu Shaahiin (297H - 385H) waxa uu ka tagay 300
oo qoraal. Tafsiirkiisu waa kun qaybood oo buuxinaya
in ka badan labaatan mujallad, kitaabkiisa musnad-ka
xadiiskuna waa kun iyo saddex boqol oo qaybood, halka
midka taariikhdu yahay kun iyo shan boqol oo qaybood.
Suhdigana waxa uu ka qoray kitaab boqol qaybood ah.
Waxa uu yidhi: khadkii aan iibsaday ilaa hadda waa 700 oo
dirham. Xilligaa afartii rodol ayaa hal dirham ahayd markaa
700 oo dirham waxa ay u goynaysay 2800 oo rodol oo khad
ah, hadalkaa ka dibna muddo ayaa uu wax sii qorayay.
Abuu Bakar al-Baaqillaani (338H - 403H) ma seexan
jirin ilaa uu dhammeeyo qoondadiisa qoraal oo ahayd 35
warqadood. Waxa aynuna soo marnay in Juwayni xifdiyay
labo iyo toban kun oo warqadood oo ka mid ah kutubtii
Baaqillaani. Juwayni qudhiisu ma seexan jirin ilaa hurdo
qabato, waxna ma cuni jirin ilaa uu gaajoodo, oo marka uu
ku qasbanaado uun buu hurdo iyo cunto raadsan jiray ee
wax waqti ugu nidaamsan ma aysan ahayn.

NUUN 204

Qasaali (450H - 505H) qoraalladiisa iyo da’diisii marka
la isu qaybiyo waxaa isna soo baxaysa in uu celcelis ahaan
maalintii qori jiray ilaa 40 warqadood.
Ibnu Casaakir (499H - 571H) kutubtiisa waxaa ugu
weyn Taariikhu Dimashq. Waa 80 mujallad sida uu hadda
u daabacan yahay. Waxa uu asal ahaan ka koobnaa 800 oo
qaybood oo midkiiba qiyaastii yahay 20 warqadood; waa lix
iyo toban kun oo warqadood, ama ilaa soddon iyo labo kun
oo bog.
Culamadii kitaabka ka faallootay mid ka mid ahi waxa
uu yidhi: waxa aad mooddaa in uu qoriddiisa go’aansaday
maalintii uu garaadsaday oo uu ilaa amminkaa ururinayay—
illeen cimriga insaanku ma gaadhayo in qofku waxaas oo
kale isu keeno iyada oo mashquul kale jiro e.
Waxaa xusid mudan in kutubta kale ee Ibnu Casaakir ay
konton ka badan yihiin.
Ibnul Jawzi (508H - 597H; 89 sano jir) waxa uu ka mid
yahay culamadii ugu qoraalka badnaa, aadna caanka ugu
ahaa ilaalinta iyo ka faa’iidaysiga waqtiga. Waxa uu qoray
ilaa 500 oo qoraal oo midkood yahay kitaab weyn oo 18
mujallad ah. Qalimmadii uu qorayay xashiishkoodii oo
uu kaydiyay ayaa uu ku dardaarmay in xaabo looga dhigo
biyaha maydkiisa lagu maydhayo, waxaana la sheegaa in wax
ka soo hadheen. Talooyinkiisii waqti ilaalinta waxaa ka mid
ah: hawlaha aan feker badan kaaga baahnayn u diyaarso
xilliga martidu kuu timaaddo, oo adiga oo u sheekaynaya
qalimmadaada qoro oo diyaarso, si aan waqti kaaga lumin,
illeen dadkii wareeg iyo hadal badni baa lagu falaye! Celcelis
ahaan maalintii waxa uu qori jiray ilaa 40 warqadood.
Waxsoosaarka intan le’eg waxa aad ku qiimaysaa in

isdiyaarin

205

warqadda iyo khaddu ay qaali ahaayeen, qalinka wax lagu
qorayaana ahaa qori khadka la darayo, haddii qorraxdu
dhacdana ilays fiican uusan jirin. Hadda waxa aynu
haysannaa kombuyuutar, telefoon, internet baadhitaan
nooc kasta ah loo adeegsan karo oo fududaynaya, intaas oo
buug iyo tixraac kale oo diyaar ah… haddana …!
Qoraalladan badan macnahoodu ma aha in ay bishiiba
kitaab soo saari jireen e, kutub badan ayaa sannado aan
yarayn qaatay. Saxiixul Bukhaari waxa uu qaatay lix iyo
toban sano oo ururin iyo habayn ah. Ibnu Xajar markii uu
ku sharxay Fatxul Baarii, waxa uu waday shan iyo labaatan
sano. Al-Mizi kitaabkiisa Tahdiibul Kamaal waxa uu waday
lix iyo toban sano. Halka Asbahaani uu Kitaabul Aqaanii
qorayay muddo konton sano ah, waana dhawr iyo labaatan
mujallad.
Qaamuus
Qoraalku waa ereyo la isu geeyay. Higgaad, astaamayn,
qurxin, … farriin, nuxur, murti, … wax kastaa waxa ay ku
xidhan yihiin ereyada iyo sida qoraagu u adeegsado.
Sidaas awgeed, qoraagu waa in uu la saaxiibaa ereyada oo
uu macnahooda, muggooda, iyo adeegsigooda habboonba
ku dedaalaa. Ereyga macnihiisa in qoraagu gartaa kuma
filna e waxaa loo baahan yahay in adeegsigiisa iyo waxa
akhristuhu ka fahmayo maanka lagu hayo.
Dhalid iyo ummulid waa isku macne, laakiin waxa ay ku
kala duwan yihiin adeegsiga. Raxan iyo koox waxa ay ku
kala duwan yihiin adeegsiga. Fikrad iyo aragti isku macne
ma aha mar kasta. Aragtidaydu waa ... (‫رأي‬/ opinion); fikrad

NUUN 206

baa igu soo dhacday (idea). Gabay waa la tiriyaa, hees waa
la qaadaa, qoraalna waa la akhriyaa.
Xoog u yar iyo aad u yar la iskuma beddelan karo mar
kasta. Diyaaradi waa ay dhacdaa, baabuurkuna waa uu
gaddoomaa ama qallibmaa.
“Si dadka oo aan badanaa wax qorin waxna akhriyin farta
cusub loo baro...” badanaa sax ma aha e, waxaa ka qumman
badi, badankoodu, iwm.
Qoraagu waa in uu iska dhisaa aqoontiisa afka oo uu
ereyada weheshadaa. Waa waxa uu ku hawlgalo haddii
uusan aqoon fiican u lahaynna waa ay muuqanaysaa.
Gaarriye waxa uu yidhi: fekerkaaga iyo suuraysigaagu
waxa ay ku xadaysmayaan ereyada aad taqaanno. Sida aad
wax u tilmaami kartid ee aad uga hadli kartaa waxa ay ku
xidhan tahay adeegsigaaga afka iyo ereyadiisa.

َ َ َ ْ َ َ ْ ُ َ َ َ َّ ُ َ َّ ُ َ َ ْ َ ْ َ َ َ َّ َ َ
ُ ‫كةِ َف َق َال أَنب‬
‫ون‬
‫ئ‬
ِ
ِ ‫وعلم آدم الس َماء كها ث َم عرضه ُم ع الملئ‬
ِ
ُ ‫بأ ْس َماءِ َهٰ ُؤلءِ إن ك‬
َ ‫نت ْم َصادِق‬
‫ِني‬
ِ
ِ

Nebi Aadan cs waxaa la baray magacyadii oo dhan, taas
oo u suuragalisay in uu wax fahmo, awoodna u yeesho in uu
dareenkiisa cabbiro oo uu hadlo.
Tayada qoraalkaagu waxa ay la kobcaysaa tirada ereyada
ku habboon ee loo adeegsaday. Taas macnaheedu ma aha
in aad u baahan tahay ereyo badan mar kasta, ee haddii aad
aqoontii ereyada leedahay, ereygii ugu habboonaa ayaa aan
kaa dheerayn oo laga yaabaa in aad kaga maarantid sadarro
badan.
Afkeennu meelaha uu aadka hodanka uga yahay waxaa

isdiyaarin

207

ka mid ah tilmaanta socodka xaaladdiisa (dhalandhool,
hayaan, habaqle, ...), qaabkiisa (cagajiid, luud, hadaaf, …),
iyo weliba xilligiisa (jarmaadid, carraabid, dheelmid, …).
Dhawr erey oo aad socod ku tilmaami lahayd waxaa kaaga
filan: kallahaad, baqool, iwm, adiga oo adeegsada. Baro
afkaaga si aad halabuurkaaga nuxur ugu yeeshid.
Qoraa ahaan, waa in aan qaamuusku agtaada ka
dheeraan. Isku day in aad qaamuus fiican ugu yaraan hal
mar wada akhridid. Ereyga loxos markii iigu horraysay ee
aan qaamuuska ku arkay waxa aanba moodayay af Giriig!
Marka arday bilaa qalin ahi fasalka yimaaddo,
macallinkaygu waxa uu odhan jiray: arday bilaa qalin ahi
waa askari bilaa qori ah. Waxaa la mid ah qoraa ama tifaftire
bilaa qaamuus ah.
Waxaa jira ereyo leh macnayaal isku lid ah, laakiin
adeegsigoodu kala saaro. Buugga Dhabannahays tifaftirkiisii
ayaa waxa aan arkay qoraaga oo adeegsaday “laqdabo”
aniguna waxa aan u aqaannay ladqabo. Laqdabo iyo ladqabo
qaamuuska ka eeg. Qaamuuska Mansuur iyo Puglielli:
ladqabo m.dh 1. Dhexdhexaadin iyo maslaxo laga
		
dhex dhaliyo dad dagaashan. 2. ld laqdabo.
laqdabo m.dh 1. Qiyaano; dhagar. 2. ld ladqabo (2).
Qoraagii baa aan ku noqday bal in aan beddelno. Laakiin
qamuuska Keenadiid markii aan eegnay waxa uu ka dhigay
isku macne. Waa arrin u baahan ka fiirsi iyo in aqoon loo
lahaado sida ay qoraalka u saamayn karto. Sidaa oo kale, hal
qaamuus ka badan ayaa aad u baahan tahay!

NUUN 208

Waxaa jira ereyo sidan oo kale ah oo xarfaha qaarkood
isdabo maraan ayna tahay in qoraagu ku baraarugsanaado
wixii isku macne ah iyo wixii macnuhu isbeddelayo ama
degaan ku kooban. Suxul, xusul, dawaco, dacawo, danqasho,
daqnasho, ..iwm.
o
Ereyada aadan aqoon ama aad isleedahay armaa ay ku
anfacayaan meel ku qoro oo marka aad fursad heshid
isha mari. Waxaa jira kiimikooyin la yidhaahdo qofkii la
siiyo wixii uu qarinayay ayaa uu sheegaa oo afka isku dari
maayo (truth serum). Aniga oo qaamuuska akhrinaya ayaa
aan helay ereyga dalqamiso oo u dhigma. Ereyga ilbaadsi
ka raadi qaamuuska (surveillance). Ereyga Ingiriisiga ah ee
queue (kiyuu) waxa aynu u af Soomaaliyaynay kayuu, laakiin
loomaba baahnayn oo qoode ayaa innoo buuxin karay haddii
macnihiisa la ballaadhiyo.
Isku day in aad heshid cid adeegsatay ereyga iyo qaabka
ay u adeegsadeen. Waxaa jira ereyo degaannadu aysan
wadaagin ama macnahoodu isla beddelo degaanka. Waxaa
jira ereyo dadka iyo xoolaha u kala soocan. Waxaa jira ereyo
ku kooban xaalado gaar ah ama adeegsigoodu isla beddelo
qaabka ay ugu jiraan qoraalka. Guryo noqosho waxa ay la
qurux badnaatay dhalinyaro saxaafadda iska galay, laakiin
aan aqoon in macnaheedu ka duwan yahay sida ay u
adeegsadeen. “Sida uu ka dhawaajiyay” ha qorin e, adeegso:
sida uu yidhi/ tilmaamay/ sheegay, iwm. Ayax ka soo
ruqaansaday... hadal qumman ma aha. Qof baa afka furtay
macnaheedu waa in uu caytamay. Maxamed Baashe, ahun,

isdiyaarin

209

ayaa buuggiisa Afka Hooyo Waa Hodan ku faahfaahiyay
waxa uu ugu yeedhay “Rifidda Afka”5 ee halkaa ka eeg wixii
dheeraad ah. Sidaa oo kale waxaa arrintan marar badan
ka hadlay Axmed Faarax Cali Idaajaa, ereyada uu gaar u
tilmaamana waxaa ka mid ah beel, baaq, magacdarid, iwm.
Buugaagta marka aad akhrinaysid u fiirso sida ay
qorayaasha wax-ku-oolka ahi ereyada u adeegsadaan.
Ereygii aad ka hesho meel ku qoro macnihiisana baro
haddii aadan aqoon.
Afkeennu tix baa uu ku kaydsan yahay e waa in aad
suugaantaa ka ag dhowaataa oo aad ku celceshataa,
maadaama qoraalka tiraabta ahi uu hadda uun madaxa
la kacayo heli maysid buugaag badan oo tayadii la rabay
leh oo aad ku tababbaratid, laakiin maansooyin aad u tiro
badan baa innoo buuxa. Dhaxalkaa ku dedaal.
Qoraaga aqoonta fiican u leh afka, waxa uu awoodaa
in uu ereyo cusub ama ereybixin cusub samaysto marka
uu u baahdo. Markii loo baahday ereybixinno aqooneed
iyo kuwo afcelinba, aqoonyahankii manaahijta qoray
iyo warfidiyeennadii BBC-da Laanta af Soomaaliguba
ereyo badan ayaa ay afka ku dareen oo ay ku hodmiyeen.
Hortoodna waxaa afka hodmiyay culamadii dadka afkooda
diinta ku barayay. Qoraaguna waa in uusan ka cabsan in
uu erey cusub tumaaliyo haddii uu aqoonteedii leeyahay
baahidiina jirto.
Qoraagu waa in uu isu arkaa in uu tiraab ku buuxin
karo booskii dadkii hore tixdu ugu jirtay. Waa in uu
maansayahannada kula tartamaa aqoonta iyo adeegsiga afka.
Soomaalidu waa dad murtida jecel oo suugaan‑dhaadhi
5

bb.191+

NUUN 210

badan leh. Qoraagu waa in uu gartaa in ereyadiisa iyo
murtida hadalkiisa haddii la qawado, ay farriinta buuggiisa
iyo isaga sumcaddiisaba waxyeello u keenayso.
Sidaas awgeed, qoraagu waa in uu iska dhisaa afka iyo
suugaanta.
o
Qoraalku waa xirfad, sida xirfadaha kale ayaana uu u
baahan yahay tababbarasho iyo dedaal badan. Waa heerar,
dadkana waa uu u kala fudud yahay. Heer waa sida hadalka
oo qof kastaa waa uu baran karaa. Heerna waa sida gabayga
oo in yar baa hibadeeda leh. Qof walbana waxaa Alle u
fududeeyay wixii loo abuuray,

.‫كل ميرس ملا خلق له‬
“Alle la kala baryi og, ereyna la kala dhihi og.”
Si kasta oo aad xareed macaan badan ugu oomman
tahay, daadku marka uu soo rogmado haddii aad dhurato,
qashin baa aad weelka ka buuxsanaysaa. Waa in aad sugtaa
inta raaca hore ku dhaafayo ee ay biyuhu kala miirmayaan.
Qoraalkuna waa sidaas oo kale. Waxa maskaxdaada ku
jira kala miir. Huubada ka daadi. Tuubbooyinka nadiifi.
Berkedda biyuhu kuugu dhacayaan sii maydh. Majaroorka
ama gacanka sii xaadhxaadh, ka dibna xareedda ka dhereg.
Inta aad bilowga tahay, qoraalkaaga wax badani waa
tuuris. Ha ka welwelin. Qor oo meel iska dhig. Haddana
qor...qor...qor—adiga oo aan lulannin ha sugin in aad
leeftid. Xaashaa! Haddii waxa kuugu horreeya ee aad

isdiyaarin

211

qortaba aad mahadisid oo aad dadka la hor timaaddid, waa
labo midkood: in aad tahay banii aadan jaad kale ah oo
hibo Alle ku dhan tahay, iyo in aad tahay waxmagarato aan
xishoonnin!

NUUN 212

QORITAAN

NUUN 214

QALINKAA WAX SUUREEYA...

Wax badan ayaa aad akhriday. Dareen baa ku galay oo wax
baa kaa dhex guuxaya, in aad soo tuurtana waa aad rabtaa.
Murti baa aad la foolnaysaa. Aragti loo aayo ayaa aad la
ciirciiraysaa.
Qalin iyo waraaq baa ku horyaalla. ‘Furahayeen’
(Keyboard) xarfihii aad isku tixi lahayd ay ku dhan yihiin
baa kaa hor muuqda. Halkeed wax ka bilowdaa?
Qoraalku ma laha qaaciidooyin lama-dhaafaan ah.
Laakiin qoraalka wanaagsan iyo ka wareersan in la kala
gartaa ma dhib badna. Nasiibdarro, qoraal wanaagsan sidii
aad u qori lahayd cid 1,2,3… kuugu tibaaxi kartaa ma jirto
oo dadku isku dhadhan iyo isku dareen toona ma aha.
Ka soo qaad in aad cunto karinaysid. Horta isweydii
“Yaad u karinaysaa?” Ma keligaa? Ma reerka oo dhan?
Carruur ma ku jirtaa? Basbaas ma cunaan? Aniga haddii
aad i casuuntid basbaaska iigu roonow. Laakiin aniga iyo

NUUN 216

ilmihii sidee ayaa aad wax noogu wada karinaysaa? Ma
labo digsi baa aad dabka saaraysaa? Waayeel ma ku jiraan
inta cuntada loo karinayo? Cid dhiigkar qabta? Cusbada
maxaad ka yeeli? Cid macaan qabtaa ma joogtaa?
Intaa sidee ayaa aad hal digsi wax ugu wada karinaysaa?
Kee baa aad qancinaysaa oo aad ahmiyadda koowaad
siinaysaa? Ma u kala karin?
Marka aad wax qoraysid, sidaas si la mid ah waa in aad
uga fekertaa qoraalka aad “karinaysid”. Isweydii waxa aad
qoraysid iyo cidda aad wax u qoraysid. Wax uun iska qor
yaa aysan kaa noqon. Isweydii: qoraalkaagu dadkaas ma ku
habboon yahay? Sidee ayaa ay ula falgali doonaan? Sidee
ayaa aad ugu xiise galin kartaa? Maxay jecel yihiin? Maxay
neceb yihiin. Maxay oggol yihiin? Maxaa aysan marnaba
aqbalaynin? Maxay tahay in ay ogaadaan? Maxaad u
sheegaysaa? Maxaa dan ugu jirtaa? Maxaad ka dheefaysaa
oo ku wada?
o
“Qalinkaa wax suureeya
Kugu sima halkaad doonto.”
—Hadraawi: Sirta Nolosha.
Qoraa ahaan, waxa aad ka dhigan tahay qof wax uu keligii
arkay raba in uu dad kale u tilmaamo isaga oo aan la joogin.
Qofka marka aad la joogtid waxyaalo badan ayaa
hadalkaaga u raaca oo ka kaalmeeya in uu garto
ujeeddadaada, sida habdhaca ereyada, codkaca, hakadka,

Qalinkaa wax suureeya...

217

meelaha aad xoogga saaraysid, dhaqdhaqaaqa wejigaaga iyo
gacmahaaga, iwm. Falgal baa qofka idin ka dhexeeya oo
wixii uu fahmi waayo waa uu ku weydiin karaa.
Marka aad ka maqan tahay ee aad farriintaada qoraal
ku gudbinaysid, waa in aad kaabayaashaas dhawaaqa iyo
dareenka booskoodii buuxisaa. Waa in aad ku dedaashaa in
farriintaada loo fahmo sidii aad ugu talagashay.
Qoraalka wanaagsani waa midka farriintii u gudbiya sidii
loogu talagalay. Waa midka ujeedkii qoraaga sidiisi ugu
gudbiya akhristaha. Sidaas awgeed, talooyinka qoraalka la
xidhiidha ku halbeeg baahida qoraalkaaga, oo haddii taladu
ku anfici waydo ha isku qasbin e, qoraalkaaga dantiisa ka
raac.
o
Haddii aad iska doondoonaysid ama aadan garanayn
wixii aad wax ka qori lahayd, weli diyaar ma tihid. Dareen
xooggan oo caabbintiisu ay adag tahay waa in uu qoraalka
hagayo.
Mar baa halabuurka hummaag u sawirmaa ama sidii qof
waxyi ku soo degay uu burqadaa murti, iyada oo aad mooddid
in aan halabuurkaasi dooq iyo doorasho ku lahayn e meel
kale laga hagayo qalinkiisa. Marna waa ka falcelinta dareen
ku beermay iyo hindisidda iyo isku habaynta halabuur ka
tarjuma dareenkaas.
Laakiin qof aan dooc iyo dareen qabin in uu dhaho wax
baan halabuurayaa, waa isdaalin waxa ayna u badan tahay
in uu meel dhow ku banjaro oo uu sidii buufin naqaskii ka
baxay durba dhulka batalaq ku dhaho.

NUUN 218

GUUDMAR

Inta aynaan faahfaahin galin, aynu guudmarno arrimo iyo
su’aalo hannaanka qoraalka gundhig u noqon kara.
Waa maxay fikradda guud ee qoraalkaagu xambaarsan
yahay? Yaad kala hadlaysaa? Maxaad rabtaa in aad ka
hadashid? Sidee ayaa aad uga hadlaysaa? Qoraalku muxuu
ku saabsan yahay? Soo koob oo, waa maxay yoolkaagu?
Waa maxay ujeeddada qoraalkaagu?
Ma sheeko ayaa aad ka sheekaynaysaa? Ma wax baa
aad tilmaamaysaa? Ma labo wax baa aad isbarbardhig
ku samaynaysaa? Ma wax baa aad ka doodaysaa? Ma cid
baa aad rabtaa in aad wax ku qancisid? Ma arrin baa aad
falanqaynaysaa?
Maxay? Sabab? Halkee? Goorma? Qofkee? Sidee?... waa
su’aalo muhiim ah e, maanka ku hay. Wixii aad ka hadlaysid
isku day in aad dhinacyadaas ka abbaartid.
Habsami-socodka qoraalka ma waxaa hoggaaminaya

NUUN 220

sida dhacdooyinku isugu xigaan (qulqulka waqtiga) mise
dhismaha doodda ama mawduucyada? Qoraal taariikh ahi
waqti waa uu ku socon karaa, mawduucna waa uu ku socon
karaa. Waqti marka lagu wado in sheeko loo dhigaa qurux
badan, mawduuc haddii uu ku socdana faahfaahinta ayaa
habboon.
Sidii aan sheekada ku soo marnay, qoraalka mala-awaalka
ah waa aad sii qorshayn kartaa oo waxa aad rabtid in aad ka
hadasho oo qodobbaysan ayaa aad sii diyaarsan kartaa, ama
inta aad bilowdid ayaa aad arki kartaa meesha ay sheekadu
kula aaddo. Qoraalka jiraalka ahi qorshe ayaa uu u baahan
yahay mar kasta. Iskama mala-awaali kartid e, waa in aad
ku socotaa qodobbo kuu qorshaysan. Qasab ma aha in aad
iyaga isku koobtid e, haddii kuwo cusub loo baahdo waa
aad ku darsan kartaa, kuwo markii hore kula habboonaa
haddii aad ka maarantana waa aad iska dayn kartaa.
Dhanka baadhitaanka, macluumaadka qaar in aad u
baahan tahay ma ogaan kartid ilaa aad qoraalka bilowdid.
Markaa marxaladda qoritaanka aad ha u daahin adiga oo
isleh baadhitaanka dhammee.
o
Qaabka aad wax u qoraysid (tone) waa muhiim. Tusaale
ahaan, haddii aad taariikh nololeed qoraysid, ma qaab
ammaanid iyo awliyayn ah ayaa aad u dhigaysaa? Mise
qofka waa aad shaydaamaynaysaa? Mise dhexdhexaad ayaa
aad tahay? Akhristaha ma waxa aad ula hadlaysaa qaab
yasid iyo carruurayn ah, ama waa aad damiinaynaysaa oo
wax kasta far waaweyn baa aad ku dhigaysaa? Ma waxa aad

guudmar

221

ku soconaysaa isqornimo iyo in aad akhristaha iska dhistid?
Ma sidii saaxiib ayaa aad ula hadlaysaa? Mise islaweyni baa
kugu jirta oo waa aad u khudbadaynaysaa? Mise isdhuldhig
been ah baa aad iska yeelyeelaysaa? Ma cadho iyo sawaxan
baa aad bogga ka buuxisay mise taas lidkeed wixiiba qabow
baraf lagu shubay baa aad ka dhigaysaa?

NUUN 222

YAAD WAX U QORAYSAA?

Hoosba hadal leh.
Qoraalka qaabka aad u dhigaysid, ereyada aad
adeegsanaysid, heerka adayg ee uu yeelanayo qoraalku…
waxa ay ka imanayaan garashada cidda loo qorayo.
Suugaan‑dhaadhi afyaqaan ahi xiisayn maayo qoraal
ka madhan ereyo culus. Halka qof kale laga yaabo in uu
ereyadaa “adag” dartood qoraalka uga cararo.
Xaaladdeenna maanta taagani waxa ay qasbaysaa in
arrimaha qaar laga leexdo ama si dadban looga hadlo. Iska
ilaali waxyaalaha xasaasiyadda leh ee dhibta ka imanaysaa
ay ka badan tahay dheefta laga fili karo qoriddooda. Haddii
aad maasha saraysid waa in aad dawadii haysataa e, ha
qodqodin boog aadan dawo u hayn.
Haddii aad akhriday sheekooyin ka dhacaya
magaalooyinka dalal shisheeye ah, innaga magaaladeennu
magaalo caadi ah ma aha e, waa reer, wixii aad ka dhahdana

NUUN 224

sidii maxkamad ayaa ay kugu xisaabinayaan, qofka sheekada
ku jira ee magaaladaas jooga ama ka soo jeedana waxaa
tirsanaya reerkaas oo haddii aad xumaan ku sheegtid waxa
ay uga dhigan tahay in aad iyagii wax ka sheegtay! Markaa
haddii qofkaa mala-awaalka ah sida uu sheekada ugu jiro
la qoonsado ama wax aan loo bogin uu yidhaahdo, sidii qof
caadi ah iyo dhacdo run ah ayaa looga jawaabayaa!
Qorayaasha qaar magacyada magaalooyinka waa ay
beddelaan ama kuwo aan jirin baa ay alliftaan si ay dhibtan
uga leexdaan. Xal kale waa in qofka bilaa magaalo laga
dhigo ama magaalo ama gobol aan hal reer degganayn la
geeyo. Haddii aad ka fursan waydo, ‘magaalada reerkiinna’
lagu xisaabiyo ayaa kuugu dhib yar e adiga iyo tolkaa
madaxa isla gala.
Qoraallada ku saabsan mawduucyada diiniga ah, sida
takfiirka iyo qadarka, qaabka looga hadlayaa ka fiirsasho
badan ayaa uu u baahan yahay. Haddii kale dad iimaankooda
ku caanamaalayay baa aad shaki aan jirin ku abuuri kartaa
adiga oo aan ka dawayn karin. Dadka ha fidnayn.
Cali rc ayaa laga hayaa: dadka u sheega wax ay garan
karaan; ma waxa aad doonaysaan in la beeniyo Alle iyo
Rasuulkiisa?

‫ ح ِّدثوا الناس مبا يعرفون؛ أتحبون أن يكذب‬:‫عن عيل ريض الله عنه أنه قال‬
‫الله ورسوله؟‬
Sidaa oo kale, Cabdullaahi ibnu Mascuud rc waxa
uu yidhi: mar kasta oo aad dad uga sheekaysid wax aan
garaadkoodu gaadhin, qaarkood ayaa ku fidnoobaya.

Yaad wax u qoraysaa?

225

.‫ما أنت مبح ِّد ٍث قو ًما حديثًا ال تبلغه عقولهم إال كان لبعضهم فتنة‬
Nebigu scw waa uu ka gaabsaday in uu dhismaha Kacbada
hagaajiyo oo asalkiisii ku celiyo, isaga oo ku sababaynaya
in dadkii mushrikiinta ahaa ee Kacbadu quluubtooda ku
weynayd ee dhowaan soo Islaamay ay ku fidnoobi karaan.
Murtida Soomaaliyeed ee “cilmi aan ku baree caqli aad la
kaashato ma leedahay?” halkaas ayaa ay ku aroortaa.
Taabicigii Wahab ibnu Munabbih waxa uu leeyahay:
caalimka waxaa laga rabaa in uu noqdo sidii cunto kariye
xirfadle ah— qolo kasta waxa uu u samaynayaa cunto ay
jeclaysanayaan. Sidaas si la mid ahna, caalimku waa in
uu qolo kasta cilmiga uga sheegaa wax garaadkooda iyo
qalbigoodu qaadi karaan.1

‫ يعمل لكل قوم ما يشتهون من‬، ‫ينبغي للعامل أن يكون مبنزلة الطباخ الحاذق‬
‫ وكذلك ينبغي للعامل أن يحدث كل قوم مبا تحتمله قلوبهم وعقولهم من‬، ‫الطعام‬
.‫العلم‬
o
“Nin aan wax aqoon qaanso qurqurkeed baa wax soo
saaraa, nin wax yaqaannase daaqsin geel baa wax loo
marshaa.”
o

1

ِ ‫ ِذكْ ُر َما يُ ْستَ َح ُّب ِف الْ ِ ْم َل ِء ِر َوايَتَ ُه لِكَافَّ ِة ال َّن‬:‫الجامع ألخالق الراوي و آداب السامع‬
1338 — ‫اس َو َما يُ ْك َر ُه‬

NUUN 226

MARINNADA MAANKA

Gaarriye iyo jidadka akhristaha loo marayo
“Markaan anigu imika gabyayo; aan is-idhaahdo gabay
samee, hal su’aalaan isweydiiyaa… anigoo gabyaa ah oo
suugaanyahan ah waa inaan garan karo dadka aan la hadlayo
waa kuwama? Waa noocma? [xidhiidh xogwarran]1 ma
samayn karayo haddaananba ku fahamsanaynba waxaad
tahay. Sida ugu wanaagsan ee aan kuula xidhiidhi karo
marka aan ka fekerayo, waa inaan adiga wax kaa aqaannaa
... Waxaan odhanayaa qofkan ku hor fadhiyaa muxuu
yahay? …Waxaa i hor fadhiya qof maskax leh. Maskaxdaa
qofka banii aadamka ahi leeyahay halkee baa warku usoo
maraa baan leeyahay? ... Waa inaan fahmo waddooyinka
laguu soo maro. Waxaa ii soo baxaysa in shan waddoo
laguu soo maraa ay jirto. Waa waxaad urisay, waxaad
aragtay, waxaad taabatay, waxaad maqashay, …
1

“communication”

NUUN 228

Waxaa ku filan sanka u mar…
‘Aroorada hore daruur onkoddiyo
Ufada roobku way udgoon tahaye’—baan ku idhi.
Adoo wax ursanayaad arkaysaa, illeen sankaagaan
maraye.”

Labo tusaale oo kale oo sanka adeegsanaya aynu eegno.
“Arooryada hore daruur onkoddiyo
Uffada roobku ruuxda waa u dawee
Riftoon baa urayee ma Ruunbaayeey?’’
—Faysal Cumar Mushteeg.
“Danbarkiisu waydiin uraa waana dabataane
Iyadoo dildilihii bishiyo dacashi haaneedleh
Oo wada dunuunucahayuu idin dul joogaaye.”
—Cali-Dhuux: Gabayadii Guba.
Marka uu adeegsiga aragga ka hadlayo, Gaarriye waxa
uu leeyahay, “waxaan is-odhanayaa indhaha isticmaal. Wax
baan sawirayaa; afkaan ku sawiraa wax:
‘Sidii cir ku hooray meel cosobloo
Cadceedi u soo baxdaad tahay.’

marinnada maanka

229

Gaarriye waxa uu leeyahay:
“Shantaa dhegtaa ugu culus. Dhegtu waa ta ugu da’da
weyn. Ilaa Nebi Aadan bay ka sheekaynaysaa dhegtu
oo aanay arag dee. Markaa ninkaad dhegta u martaa
waa khatar. Raage Ugaas waa tii dhimatay gabadhiisi.
Wuxuu doonay in uu innoo sheego habeenkaas in uu
ledi waayay. Habeenkaas oo dhan muu seexan. Saasuu
isu labarogayay. Innagu lamaynaan joogin. Wuxuu
isticmaalayaa illeen innagu taahiisi lamaynaan joogine—
si kuwa ka dambeeyaa u dareemaan—hummaagyo wada
sanqadhayuu qaadanayaa, si aan u fahmo sanqadhii
habeenkaas isaga haysatay. ‘Sida koorta Yucub oo la sudhay,
korommo buubaal ah,’—
Koor= wax sanqadha. Xoolaha lumaa lagu helaa.
Sanqadh halkaa u dhig. Koortu dee iskuma jirto… koor
sanqadh leh, oo weliba yucub ah, oo weliba la sudhay
korommo buubaal ah. ‘Ama beelo keynaan ah, oo kor u
hayaamaaya,’—Reerku marka uu guurayo… waa markuu
uga sanqadha badan yahay. Reer keliya muu qaadan—
beelo… markaa waxa weeyaan reer keliya hadduu sanqadho
hadday beelo guurayaanna ka warran? Sanqadhu way sii
waalanaysaa…
Reerku ma guurayo oo keliya ee waa kaynaan. col baa ku
jira. Markuu baqayo ka warran weliba ee col ka cararayo?
Sanqadhu say sii noqonaysaa? … Habeenka colka laga
cararo inanka dhasha Kaynaan baa loo bixiyaa. ‘Ama geel
ka-reeb ah oo nirgaha, laga kaxaynaayo,”

Muuqaalka oo dhammaystiran aniga oo aan xogtii ka
urursan baa laga saaray Youtube (waa tusaale muujinaya
hadalkii aynu soo marnay ee xilliga ururinta xaabso, xilliga

NUUN 230

sii gudbintana naqayso), laakiin dhadhankii iyo taabashadii
tusaalahooda walow meel kale laga heli karay, waxaa ila
habboonaatay in aan isu raaciyo oo aan ka soo qaato buugga
Mahadho ee Cabdiraxmaan C. Faarax ‘Barwaaqo’ ka qoray
Gaarriye.2
Qaasin waa kii, isaga oo dhadhanka adeegsanaya, lahaa:
“Dacartuba mar bay malab dhashaa ood muudsataa dhabaqe
Waxan ahay macaan iyo qadhaadh meel ku wada yaalle
Midigtayda iyo bidixdu waa laba mataanoode
Midi waa martida soora iyo maata daadihise
Midina waa mindiyo xiirayiyo mur iyo deebaaqe
Masalooyin talantaalliyaan maandhow leeyahaye.”
— Axmed Ismaaciil Diiriye ‘Qaasin’: Dacar.
Markii Daraawiish Doollo uga guurtay oon, ee ay
go’aansadeen in ay bari u guuraan, Boqor Cismaanna
yidhi imaadda, ayaa Ingiriiskii cadaadis ku saaray boqorka
in uusan Daraawiish soo dhoweyn, isna ballantii waa uu
ka baxay. Daraawiishtii waxay galeen hayaan kale oo
dhib badan, taas oo Sayidku ka tiriyay Jiinley isaga oo ka
hadlaya dhibtii ay mareen. Waxa aynu ka soo qaadanaynaa
baydadkan taabashada adeegsanaya:
“Jilbis halaqa iyo good waxaan, jaanta kala booday
Wixii aan ku joogsaday abees, jilifle oo duuban
Maska jiririqleeyaa wuxuu, jiidhis igu dhaafay.”
2

Mahadho, bb.107-110. (2015)

marinnada maanka

231

—Sayid Maxamed Cabdille Xasan: Jiinley.
Hadalkii qalbiga ka soo go’a ayaa qalbiyada kale dega,
wixii carrabka ku koobanna dhegaha ma dhaafaan, ayaa uu
yidhi taabicigii Caamir ibnu Cabdilqays3. Abshir Bacadlana
waa kii lahaa:
“Haddii lays qaddariyay murtidu qiimo leedahaye,
Qasadka iyo ujeeddaduna waa qiiro geliyaane,
Sidaad ugu qotomisay nafluhu ugu qushuucaane,”
—Abshir Bacadle: Qabiil.
o
Suugaan tiraabeedka Soomaaliyeed weli ma bislaannin,
mana gaadhin heer farshaxannimo inta la gorfeeyo aad
loogu dayan karo ama wax badan lagu dhisi karo. Booskaa
waxaa innoo buuxinaysa suugaan tixeedka soojireenka ah.
Halka qofka sheeko af Ingiriisi ku qorayaa uu heli karo
dhaxal faro badan oo uu tusaale ka dhigto, far Soomaalida
waxaa la hirgaliyay 1972, intii aan qoraalku si fiican u
hanaqaadinna dagaalkii baa dhacay. Immika ayuunbaa
aynu qoraalkii mar labaad u soo jeesannay, in kasta oo wax
badan oo aan ka fiirsasho lahayn dad badani iska qoreen.

3

‫ النووي‬- ‫ بستان العارفني‬b.99.

NUUN 232

BILOW XIISE LEH...

Beri baa waxaa jiray....
Hee?!
Sheeko xiise leh in ay ku xigto ayaa aynu u barannay oo
dhegta ayaa aynu u raaricinnaa.
Maansadeennu waxa ay leedahay hordhac iyo arar
dadkuna waa ay la qabsadeen oo dulqaad ayaa ay u leeyihiin
in ay sugaan waxa xiga. Laakiin qoraalka iyo akhriskuba waa
wax innagu cusub. Halka qofku uu gabayga ka dhegaysto
ee uu gabyaaga codkiisa dhuuxayo, qoraalku waxa uu uga
baahan yahay hawl akhris ah iyo dulqaad dheeraad ah.
Sidaas awgeed, bilowgaba waa in aad akhristaha soo jiidataa
oo aad qoraalka uga dhigtaa wax mudan in uu waqti galiyo
dulqaadna u yeesho.
Bilowgu waa qaybta ugu muhiimsan qoraalka ee aad
akhristaha ku hanan kartid ama uu kaaga huleeli karo. Waa

NUUN 234

wixii aad akhristaha ku soo xeragalin lahayd iyo dabinkii
aad u dhigaysay si uu kuugu gacangalo. Dedaal dheeraad
ah gali bilowga oo qurxi intii karaankaaga ah, gaar ahaan
marka qoraalku yahay sheeko. Ku bilow wax akhristaha xiise
galiya oo soo jiita. Qasab ma aha in aad haysid bilowgii aad
u baahnayd marka aad qoraalka bilaabaysid. Laga yaabee
bilow ku habboon in aad heshid marka aad qoraalkaba
dhammaysid ama marka aad tifaftirka waddid. Ha sugin
inta bilow xiiso leh aad qoraalka u helaysid e, ku bilow wixii
aad awooddid markaa, amaba ka bood oo hadhow u soo
noqo.
Inta aad baadhitaanka ku jirtid, xogta aad ururinaysid ka
dhex raadi oo gaar u sunto waxyaalaha iyo dhacdooyinka
bilow kuu noqon kara.
Mar baa bilowgu uu noqon kartaa duluca qoraalka isugu
kaa xidha ee qaabeeya, marna waa ibofur iyo xiisagalinta
akhristaha. Haddii uu jiro, raadi qodob awood u leh in uu
qoraalka isu wada hayo, sida ay duntu tusbaxa midhihiisa
isugu hayso.
Akhristaha sii sabab uu waqti ugu huro akhrinta
qoraalkaaga.
Haddii qoraalku yahay war, bilowgu waa dhacdada warku
ku saabsan yahay, qoraalka intiisa kalana waa faahfaahintii
sida wax u dhaceen, iyo wixii la mid ah, sidii aan qaybta
warka ku soo marnay. Curiska iyo maqaalkuna badanaa waa
la mid.
Haddii qoraalku yahay taariikh ama taariikh nololeed,
ama sheeko, bilowgu waxa uu noqon karaa dhacdo muhiim
u ah qoraalka intiisa kale oo isku xidha ama qoraalka intiisa
kale waxa uu xambaarsan yahay laga dhadhansan karo.

bilow xiise leh...

235

Sheekhooyinka qaar ayaa ku bilowda dhammaadkii
sheekada, qoraalka intiisa kalana waa raadgurasho lagu
ogaanayo sidii wax u dhaceen ee dhammaadkan lagu soo
gaadhay. Sheekada Shirweynihii Xoolaha Soomaaliyeed,
Axmed Sheekh Jaamac waxa uu ka bilaabayaa xoolihii oo
ku heshiiyay in ay dawlad samaystaan iyo qaabkii dawladda
loo sameeyay. Ka dibna waxa uu innagu celinayaa bilowga
iyo jidkii loo soo maray go’aanka dawladda lagu dhisay.
Tilmaanta faraha badan ee goobta ama goorta sheekadu
ka bilaabmayso akhristaha waa ay caajis galisaa. Waa loo
baahan yahay in goobta wax ka dhacayaan iyo goorta wax
dhacayaan akhristuhu la socdo, laakiin wax ka xiise badan
baa jira: qofka iyo dhacdooyinka. Intii aad labaatan sadar
oo xidhiidhsan goobta ku tilmaami lahayd, qoraalka ku
dhex filqi oo marba inta loo baahdo ku dar. Tilmaantu
waa sidii cusbada, ha ka badin hana ka yarayn, waana in
ay dhadhanka wax ku kordhisaa, ee aadan malab cusbayn!
Sidaa awgeed, ka taxaddar in aad tilmaanta noocaas ah
bilowga ka dhigtid.
“Ku rid sanduuq ka dibna ku tuur badda. Waxaa qaadan
doona mid Aniga iyo isagaba cadow u ah…”
Sheeko intaa ku bilaabata miyaadan akhrinteeda u
fadhiisateen?

ۡ َ
ۡ َ
َّ ‫ٱق ِذفِيهِ ف ۡٱلَ ّم فَ ۡل ُي ۡلقِهِ ۡٱلَ ُّم ب‬
ُ‫ٱتلاب‬
َّ ‫ٱق ِذفِيهِ ف‬
‫ٱلساح ِِل‬
‫ف‬
‫وت‬
‫أن‬
ِ
ِ
ِ
ِ
ِ
َ َ َ َ ۡ ُ َ ّ ّ ٗ َّ َ َ َ ۡ َ َ ُ ۡ َ ۡ َ َ ُ َّ ٞ ّ ُ َ َ ّ ٞ ّ ُ َ ُ ِ ۡ ُ ۡ َ
ٰ‫ع‬
‫يأخذه عدو ِل وعدو ل ۚۥ وألقيت عليك مبة م ِِن ولِ صنع‬
ٓ ِ ‫َع ۡي‬
٣٩ ‫ن‬
o

NUUN 236

Marar badan qoraalka waxaa ugu adag bilowga. Xaggeed
ka bilowdaa? Maxaad ku bilowdaa? Sideed u bilowdaa? …
Halkaa haddii qoraagu ku banjaro, waqti badan ayaa ka
lumaya. Waxaa ka fiican in aad qortid wixii kugu soo dhaca,
ka dibna aad dib ka habaysid, wixii qurxin iyo naashnaash
ah ha ka welwelin bilowga laga yaabee in aad tuurto waxaba.
Sidaa oo kale, laga yaabee in intaa hore daxalka kaa
maydho oo ay maanka kuu cusho ka dibna miid ka soo
burqato.
Qalinka qaado oo wax qor hana ka welwelin wixii ka
soo bixi doona. Dhaqdhaqaaq samee, intaa hore dabka ay
shidaanna qori ku qabso oo dab kale ku daaro.
Canjeelada marka la dubayo, xabbadda hore badanaa sidii
la rabay ma noqoto, laakiin kuwa xiga ayaa ay daawaha u
diyaarisaa, dumarka qaarna daawaha ayaaba ay ku tirtiraan.
Waxa maankaaga iyo maskaxdaada ku khamiiray qalin
u qaado oo waraaqda ku shub. Inta hore hadda sidii aad
rabtay ay soo bixi waydo, dhib ma laha e, ha ka welwelin.
Wad ilaa uu sidii aad rabtay soo baxo.
Xitaa haddii daawuhu kuu kululaan ama hagaagi waayo
oo aad canjeelo badan khasaariso, waa carbin iyo tababbar
e ha ka daalin.
Sheekaba sheekaa lagu xusuustaaye, … haddii aadan
qalinka dhigin waxa uun baa aad qodqodka ku helaysaa oo
kugu soo dhacaya.
Haddii qaybaha kala duwan aad ku qortid kaadhadh,
wixii kugu soo dhaca aad qalinka ku duugtid, hal ereyna ha
noqoto e, hadhow ayaa aad isku toosin kartaa oo aad habayn
kartaa. Hadda marka aan intan qorayo, waxaa hortayda

bilow xiise leh...

237

yaalla labo kaadh oo mid ay ku qoran yihiin baydad ka
mid ah maanso Abshir Bacadle leeyahay oo aan qortay
28/3/2017. Mawduuca buugga in ay la xidhiidhaan ayaa
aan ogaa, laakiin meesha aan uga baahan doono ma ogayn,
ilaa haddana waxa ay ii horyaallaan in aan u raadiyo meel ku
habboon, kaadhadh badan oo la yaallayna marba sidii aan
qaar u meelaynayay ayaa aan miiska ka qaaday. Kaadhka
labaad waxa aan ka qortay kitaabka imaam Nawawi ee
Bustaanul Caarifiin, sida aan rejaynayana xilligiisu waa 2018.
Waa hadal uu yidhi taabiciigii Caamir ibnu Cabdilqays.
Labadan kaadhba qaybtan ayaa aan isleeyahay waa looga
baahan karaa. Kaadhadhku faa’iidadaas ayaa ay leeyihiin.
Meel kuma qodbana, qoraal kalana kuma xidhiidhsana oo
si fudud baa aad meel kale ugu tijaabin kartaa ama ugu
wareejin kartaa.
Qasab ma aha in aad og tahay meesha aad ku daraysid,
ee fikrad fiican iyo weedh qurxooni yaanay kaa baxsan e
qalinka ku dabar. Buuggan in badan oo ka mid ah sidaas
ayaa aan ku qoray.

NUUN 238

“HADALKANA SAR WEEDHIISA”

“Hadal sii dheh baa dishay.”
“Hadal garawshiinyaa lagaga dhergaa.”
“Nin rag ahna hadalka waa loo saraa, doqonna waa loo
saafaa.”
“Hadal badan hilmaan buu leeyahay.”
“Hadal nin badiyay ma wada odhan, nin yareeyayna
kama wada tagin.”
“Hadal waa kii gaaban ee go’an leh.”
“Tiro badi hadal waa lagu qiimo tirmaa.”
“Mar-dhoof iyo mar-duul baa dad ugu hadal badan.”
“Hadal aan maahmaah lahayni waa hilib aan mindi
lahayn.”
“Hilib miid ah iyo hadal murti leh, midna laguma
mergado.”
o

NUUN 240

Bilid ama Bi’in
In farriintaadii hadal gaaban aad ku gudbisay oo aad hadalkii
dhawr erey ku soo koobtay kama dhigna in qoraalkaagu
uu kala dhantaalan yahay ama wax ka qaldan yihiin. Ereyo
badan oo la qoro iyo bogag badan oo la buuxiyaa waxba
tari maayaan haddii aysan faa’iido dheeraad ah sidin. Erey
kastaa waa in uu macne ku fadhiyo ee uusan boos buuxin
uun iska ahayn. Ereygii aan wax dheeraad ah qoraalka
ku kordhinayn ka saar. Laakiin bilowga arrintan ha isku
hawlin, si aan qulqulka afkaartu kaaga kala go’in. Qoraalka
labaad iyo ka saddexaad ayaa aad ku xallin kartaa.
Nebigu scw waxa uu yidhi: hadalka waxaa ugu wanaagsan
midka kooban ee macne xambaarsan.

‫خري الكالم ما قل ودل‬
Suubbanuhuna scw waxa uu hibo u lahaa hadalka
kooban ee lagu tilmaamo jawaamicul kalim, oo xadiiskan
koraba tusaale u yahay. Hadalkiisu mid kooban oo haddana
kala dhigdhigan oo aan lagu merganayn ayaa uu ahaa.
“...hadal waa kii yar ee nur leh.”
Qoraalkaaga ha ka dhigin xujo ay tahay in akhristuhu
furo, haddii aan ujeedka qoraalku taas ahayn.
Qoraalkaaga in la fahmaa haddii ay adag tahay, kama
dhigna in aad tahay qoraa heersare ah oo afyaqaan ah. Waxa
ay tusaysaa in qoraalkaagu ujeedkiisii ka leexday. Al‑Jaaxid
waxa uu leeyahay baahida ugu weyn ee kitaabku waa in

“Hadalkana sar weedhiisa”

241

macnihiisa la fahmo oo uusan akhristaha ku istaagin. Waxa
uu leeyahay: xulo ereyga ka sarreeya heerka suuqiga ah
kana hooseeya heerka kakan ee aan la garanayn, aadna ha
isugu hawlin in aad heshid ereyga ugu qumman af ahaan
iyo naxwe ahaan ee macnihii 100% abbaaraya, dheeraad
iyo dhimaalna aan lahayn. Haddii aad sidan yeeshid, ayaa
uu Jaaxid leeyahay, dadku ku fahmi maayaan ilaa aad u
faahfaahisid marar badan oo aad ku celcelisid, maxaa yeelay
dadku waxa ay la qabsadeen hadalka fudud, fahankooduna
ma dhaafsana waxyaalaha ay caadaysteen. Waxa uu tusaale
u soo qaadanayaa kutubta qaar oo uu leeyahay afka ay ku
qoran yihiin xitaa aftahanka Carbeed in uu fahmo waxa uu
u baahan yahay cid u faahfaahisa! 1
Heerka qoraalkeenna marka la eego iyo sida afkeenna
ay uga dhimanayaan ereyo badani, mararka qaar waa
lamahuraan in ereyo aan aad loo aqoon la adeegsado si
aysan u dhiman. Laakiin waxaa habboon in loo dhigo qaab
akhristuhu macnahooda ka dheehan karo weedha ay ku
jiraan. Haddii kale raaci macnaha. Qasab ma aha in aad
macnaha u sheegto sidii ereygu in uu qaamuus ku yaallo e,
siyaabo kala duwan ayaa aad u xallin kartaa. Haddii ujeedka
qoraalku uu yahay kobcinta aqoonta afka iyo soo noolaynta
ereyo adeegsigoodu yaraaday amaba laga tagay, isku day
in aad ereyfur gadaal ka raacisid ama aad hoosqorro u
samaysid. Dadku qaamuusyo ma wada haystaan ee haddii
ay kaa tahay afka ha la barto, waa in ay ereyga iyo macnihiisii
ka heli karaan isla qoraalka.
Al-Jaaxid waxa uu hadalkiisa ku soo gabagabaynaa: soo
koobidda hadalku ma aha tirada xuruufta in aad yaraysid,
1

‫ كتاب الحيوان‬-bb. 61-62.

NUUN 242

oo mawduucyada qaar iyada oo qoraal dheer laga sameeyay
ayaa la dhihi karaa waa la soo koobay, qaarna iyada oo aan
wax sidaa u badan laga qorin ayaa la odhan karaa waa la
dheereeyay e, waxa habboon waa in la soo koobo iyada oo
aan sursuur oodan la galin, aanna lagu soo celcelin iyada
oo badhkii yoolka lagu gaadhi karo—wixii baahida ka
dheeraada ayaana hadaltiro ah.
Hadraawi maansadiisa Sirta Nolosha ayaa waxaa ku jira
19 bayd oo aan isleeyahay waxaa habboon in qoraagu inta
uu meel ku qoro uu hortiisa dhigto marka uu wax qorayo.
Inta aanan iyaga u gudbin, Maxamed Baashe, AHUN, ha
innoo gogoldhigo:
“Waxaa beydedkan kale ee soo socdaa arrinta u sii
bayaaminayaan si xeeldheeri ku jirto, waxanay tibaaxayaan
in xitaa ay lagama maarmaan tahay in geeddi galinta
hadalka iyo wadaagga dooduhu ay tub sharci ah raacaan
oo la waafajiyo, laguna wado jidkaas oo toobiyeysan.
Looma baahna hadal qaawan oo arradan, mana habboona
hadal xidhxidhan oo aan la fahmi karin in lagu wada
xidhiidho. Laguma dheeraado sii wadwadkiisa, lagama
tago ahmiyaddiisa iyo badheedhihiisa, waxana laga
ilaaliyaa in wadaaggiisa la suuldaaro iyo in lagu hadlo wax
qadaf iyo qallooc keeni kara.”2

Hadraawi waxa uu yidhi:
“Hadalkana sar weedhiisa
Una saaf qofkii waaya
2

Hal Ka Haleel, b.121.

“Hadalkana sar weedhiisa”

243

Ha ka tegin sarbeebtiisa
Hana gelin sursuur oodan
Hana lumin sargoyntiisa
Hana liqin sangaabtiisa
Ha ku saxan badheedhkiisa
Runta sogordoh haw yeelin
Ha suldaarin dooddiisa
Sisibaa wadaaggiisa
Sababee abbaartaada
Hana badin su'aashiisa
Sarrifkiyo tilmaantiisa
Saddex erey halkii dooni
Soddon yaanay kaa qaadan
Siddi-qabaxi yay raacin
Sare haw dhig-dhigin luuqda
Gacantana ha saydh-saydhin
Hana odhan wax sawliila.”
—Hadraawi: Sirta Nolosha.
Hadalka aad qoraysaa ha ku koobnaado inta loo baahan
yahay ee ujeedkii lagu fahmayo, ee ha ku bi’in sii-dheh.
Saddex erey meeshii u baahan soddon ha qorin. Sangaabta
iyo meesha ugu dhow in aad ka soo qabatid ku dedaal.
Meeshii in murti lagu macaaniyo u baahan, ha u dhigin
qaab qayaxan, halkii badheedh u baahanna baruuro aad
ku naaxisid iyo bustayaal ha ku dedin. Luggooyo iyo
marinhabaabin iska jir. Fahankiisa ha adkayn, sidii ri’ kildhi
madaxa la gashayna marba meel ha ku qaadin e, marinka

NUUN 244

ku toosi. Dooddaada si cad u dhiibo, caddayntaadiina soo
bandhig, laakiin ha noqon ninkii gartiisa iska ciideeyay e
iswaalka, qaylada, cadhada, iyo anshax xumada iska dhowr.
“Hadal run baa lagu caddeeyaa, ilkana rumay.”
“Hadal waa run-kama-rayste.”
La macaansiga iyo ku talaxtagga
Al-Jaaxid aan mar kale ku noqonno isaga oo ka hadlaya
sida hadalku ula taraaraxo qoraaga. Waxa uu leeyahay3:
saaxibul qalinka waxaa qaada waxa qaada macallinka ilmaha
ciqaabaya ee isaga oo islahaa dhawr ulood ku dhufo boqol ka
jara! Marka hore ee uu deggan yahay waxaa u muuqanaysa
in uusan badin, laakiin marka uu dhawr ku dhufto ayaa uu
kululaanayaa oo uu xanaaqayaa markaas ayaa kordhinta
ciqaabtu la qummanaanaysaa. Qalinmaalkuna waa sidaa oo
kale; badanaa mid qoraalka ku bilaabay dhawr sadar ha ka
badin, oo haddana toban qoray.
Hadalka in lagu sii tiiqtiiqsado oo meel kasta uu galo,
waa laga fiican yahay. Nebigu scw waa kii lahaa: Alle waa
uu neceb yahay ninka aftahanka ah ee carrabkiisa meel
kasta u galiya sidii sac!

‫إِ َّن اللَّ َه َع َّز َو َج َّل يُبْ ِغ ُض الْبَلِي َغ ِم َن ال ِّر َجا ِل ال َِّذي يَتَ َخل َُّل ِبلِ َسانِ ِه ت َ َخل َُّل الْبَا ِق َر ِة‬
.‫ِبلِ َسانِ َها‬
Mar kale Nebigu scw waxa uu yidhi: kuwa aan ugu
necbahay ee aad iiga fog maalinta Qiyaame waa kuwa
3

‫كتاب الحيوان‬, b.61.

“Hadalkana sar weedhiisa”

245

hadalka badan.

ِ
ِ ‫إ َّن ِمن‬
َّ ‫وأبعدكُم م ِّني يو َم القيام ِة‬
‫الثثارو َن‬
‫أبغضكُم إ َّيل‬
“Biyo badan badh baa calow ah, hadal badanna badh baa
been ah.”
o
Siddiqabax
Qoraalka haddii laga badiyo halqabsiyada, “Soomaalidu
waxay tidhaahdaa…” “waxaa la sheegaa…” “beri baa
waxaa…”, iyo wixii la mid ah, sida hadalka waayeelkeenna
ku badan, waa uu nuxur beelayaa. Qof waqti dheer hadlayay
oo hadalkiisuba waxaas ka kooban yahay oo ujeedkii ku
geefwareegayaa waa dhib. Badheedhihii baa uu ku saxday.
Murti la soo xigtaa waa sidii cusbada cuntada lagu daro—
haddii lagu yareeyo nahdaa ka tagta haddii lagu badiyana
dhanaan dartii lama cuni karo.
Waa la odhan karaa buugganba wax badan oo sidan ah
ayaa ka buuxa, waana run iyo kutalagal. Waa buug barasho
loogu talagalay, ku celcelintuna waa hannaan waxbarid si
farriintii maskaxda ugu xasisho. Ujeeddo kalana waa ay
jirtaa. Waase sheeko kale.

NUUN 246

EREYGA

Ereyo qurux badani waxba u tari maayaan qoraal bilaa macne
iyo bilaa nuxur iyo nah ah. Xaarwalwaal cadarku waxba u
tari maayo. Ibnu Taymiyah waxa uu qoraaga hadalka ku
ladha qurxinta bilaa nuxurka ah ku tilmaamayaa, askari
fuley ah oo hubkiisa qurxinaya!1
Marka aad wax qoraysid, haddii ereygii aad u baahnayd
aad soo qaban waydid, erey kale oo u dhow ku beddelo
amaba fasiraadda macnaha qor oo ha u hakin qoraalka si
aadan u kala illaawin [... lose your train of thought]. Marar
badan waxaa laga yaabaa in aad af kale ku taqaannid oo
uu erey cilmiyeed yahay iwm., afkaa kale ku qoro oo [...]
dhex gali [‫ ]بــن قوســن‬inta aad af Soomaaligii ku habboonaa
raadinaysid. Ereyada shisheeye ee aan dadku wada fahmayn
macnee haddii aad qoraalka u daynaysid.
Hadal waa mergi oo ninna si u yidhi ninna si u qaaday. Ka
1

4/414 ,‫منهاج السنة‬

NUUN 248

fiirso ereyada aad adeegsanaysid, macnaha ay xambaarsan
yihiin, iyo sida akhristuhu u qaadan karo. “Armaa sidaa loo
qaataa” waa su’aal ay muhiim tahay in aad maanka ku haysid
marka aad wax qoraysid iyo marka aad tifaftiraysidba.
Ereyada habdhacooda ku dedaal oo adiga oo labo erey
oo kala duwan adeegsan kara, mid ha ku soo celcelin.
“ayaa qaabeeya qaabkooda nololeed” waxa aan qaabkooda
u beddeli karnaa: habkooda. Qaabeeyana waxa aan ku
beddelan karnaa saameeya haddii aan rabno.
“Go’aanka uu ruuxu qaato ayaana qaadsiiya labadaa jid
midkood,” qaadsiiya waxa aan u beddeli karnaa ku duwa
labadaa jid midkood.
“Waxaan shaki ku jirin in islaweynida ruuxu ay kala
teeddo ruuxdiisa iyo iimaanka, damiirkuna uu yahay
caymadiisa.” Ruuxu iyo ruuxdiisa si aan u kala leexinno,
ruuxu waxa aan ku beddeli karnaa: qofku.
“Sidaa darteed, waxqabadka koowaad ee ay tahay in ay
dawladdu wax ka qabato…” wax ka qabato waxa aynu ka
dhigi karnaa: abbaarto… oo saddexdaa erey booskoodii
buuxin karta.
Iska dhowr ama iska yaree adeegsiga ereyada liinbaxay ee
murtidii iyo dhadhankii ka lumeen.

XIDHIIDHIN

Si weedhaha iyo tuducyada qoraalku u xidhiidhsamaan,
adeegso ‘xidhiidhiyayaal’ ku habboon. ‘Inkasta oo’ iyo
‘maxaa yeelay’ iyo ‘haatan’—midba meel ku habboon ayaa
uu xidhiidhin karaa. Mar waa sababayn (maxaa yeelay…,
inkasta oo… waayo...), mar waa isbarbardhig (sidaas oo
kale…, sidaas awgeed...), mar waa sii wadid (haddaba,...
kolkaa... isla markaa, isla mar ahaantaa… bacdamaa),
mar waa hakasho (haatan, … walow, … laga yaabee…
maadaama… halkan … halkaas...), mar waa beddelasho
(haseyeeshee,... hayeeshee, … lamase… si kastaba ha
ahaatee, … balse… haddiise…), iwm. Ereyga ‘balse’ oo ah
Carabi iyo Soomaali isku dhafmay, adeegsigiisu in badan
ma habboona. Marar badan waxaa loo adeegsadaa boos ay
kaga habboon yihiin -se ama laakiin, in badanna ‘balse’ waa
laga maarmi karaa. Bacdamaa dadku ma wada adeegsadaan,
waxaana habboon in far janjeedha lagu qoro si qoraalka
kale looga sooco.

NUUN 250

HUMMAAG SAWIRID

Qaybtii sheekada ayaa aan ku soo marnay ahmiyadda ay
sheekadu u leedahay farriin gudbinta, iyo sida ay u tahay
gurgurshaa qaad wanaagsan. Mawduuca uu doono ha
ku saabsanaado e, qoraalku kama maarmo aftahammo
farriintiisa qaadda oo qofka gaadhsiisa.
Qofku wax uu garanayo iyada oo la adeegsanayo, ayaa
wax cusub la bari karaa. Aqoonta kimistariga in badan
cunto karin ayaa lagu tusaalayn karaa oo akhristaha lagu
fahansiin karaa. Dawladnimo markii Soomaali la barayay,
waxaa looga dhigay hashii Maandeeq loo bixiyay, laakiin
markaa laguma baraarugsanayn aafada tusaalahaa ku hoos
qarsoon e, intii wanaagsanayd uun baa laga abbaaray.
Sugaanteenna aad ayaa ay tusaalayntu ugu badan tahay.
Hoos baa aan ugu tagi doonnaa qaybo ka mid ah. Sidaas
oo kale ayaa ay tusaalayntu uga buuxdaa Qur’aanka iyo
Xadiiskaba, qaarna hore ayaa aan ugu soo marnay qaybtii

NUUN 252

sheekada.

َّ َ َ ُ َ
ْ َ َ َ َّ َ َ ً َ َ َ ْ َ ْ
َ ‫ت َما َح ْو َ ُل َذ َه‬
ُ َّ ‫ب‬
‫الل‬
‫َمثل ُه ْم ك َمث ِل الِي استوقد نارا فلما أضاء‬
َ ُ ْ ُ َّ َ ُ ُ ْ ُ َ َ َ َ ْ
ُ
‫صون‬
ِ ‫ات ل يب‬
ٍ ‫بِنورِهِم وتركهم ِف ظلم‬
Waxa ay ka dhigan yihiin nin dab shitay oo markii uu
hareerihiisa ifiyay, Alle iftiinkoodii ka qaaday ugana tagay
mugdiyo aysan wax arkayn.

َ ُ ُ َ َّ ُ َ َّ
َّ
ْ ‫اللِ َك َم َثل َح َّبة أَنبَ َت‬
َ ‫ون أَ ْم َوال َ ُه ْم ف‬
‫ت َسبْ َع‬
‫يل‬
‫ب‬
‫س‬
‫مثل الِين ين ِفق‬
ٍ
ِ ِ
ِ
ِ
ُّ
َ َ َ
ُ
ُ
َ
َ
َّ
َ
َ
ّ
َ
َّ
ُ
ُ َّ ‫اء ۗ َو‬
ُ
ُ ‫ك ُس‬
ٌ‫الل َواسِع‬
َ
َ
ُ ‫نبلَ ٍة مِائة حب ٍة ۗ والل يضاعِف ل ِمن يش‬
ِ ‫سنابِل ِف‬
ٌ ‫َعل‬
261 ‫ِيم‬

Kuwa jidka Alle hantidooda ku bixinayaa waxa ay ka
dhigan yihiin iniin bixisay toddobo sabuul, sabuulkiina
boqol iniinyoodَ ay ku jiraan...
َ

ْ َ َ َ ْ ُ َّ َ َ َ ُ َ ْ َ َ َ َ ْ ْ َ َ
َُ َ
َ َّ
‫ل إِل ال ْر ِض َوات َب َع ه َواهُ ۚ ف َمثل ُه‬
‫ولو شِئنا لرفعناه بِها ولٰكِنه أخ‬
َ
ْ
ْ
ْ
َْْ ََ َ
َّ
ُ
ْ
َ
ْ ََْ َْ َ ْ َْ
َ
َ
َ
ُ ‫ث أ ْو ت‬
‫تك ُه يَل َهث ۚ ذٰل ِك َمثل الق ْو ِم‬
‫ب إِن ت ِمل عليهِ يله‬
‫كمثل الك‬
ِ
ْ َ َ َ
َّ َ َ َّ ِ
َ ُ َّ َ َ َ ْ ُ َّ َ َ َ َ َ ْ
ُ
ُ
176 ‫الِين كذبوا بِآيات ِنا ۚ فاقص ِص القصص لعلهم يتفكرون‬

... Tusaalihiisu waa sidii ey—haddii aad eryatid waa uu
hiraanhirayaa, haddii aad daysana waa uu hiraanhirayaa.
Waxaa sidaa ka dhigan duulka beeniyay Aayadahayaga e,
uga sheekee qisaska si ay u fekeraan.

َ ُ ْ َ َ َّ َّ ُ َ ُ َ ْ َ ٌ َ َ َ ُ ُ َّ َ ُّ َ َ
ُ
‫ون‬
ِ َّ ‫ضب َمثل فاست ِم َعوا ل ۚ إِن ُالِين تدعون مِن د‬
ِ ُ ‫يا أ َيها َ ْانل ُ ُاس‬
َ ُ َ ُّ ُ ُ ْ ْ َ
َّ
ْ
ْ
َ
ً
ُ
َ
َ
ُ
‫اللِ لن يلقوا ذبَابًا ولوِ اجتمعوا ل ۖ ِإَون يسلبهم اذلباب شيئا ل‬
ْ
ُ
َّ ‫ي َ ْستَنقِ ُذوهُ مِنْ ُه ۚ َض ُع َف‬
ُ ‫الطال ُِب َوال َم ْطل‬
73 ‫وب‬

hummaag sawirid

253

Dadoow, tusaalaa la samaynayaaye dhegaysta: kuwan
aad baryaysaan Alle sokadii ma abuuri karaan dukhsi
xitaa haddii ay isu kaalmaystaan, haddii dukhsigu wax kala
cararana kama badbaadsan karaan—tabardaranaa midka
wax doonay iyo midka la dalbayaaba!

َ َ ْ َ َ َ َ ْ َ َّ
ُ َ َّ َ َّ ُ َ َ
ْ َ َ َّ
ُ
‫وت اتذت‬
‫ون اللِ أو ِل‬
‫ِين اتذوا مِن د‬
‫مثل ال‬
ِ ‫اء ك َمث ِل العنك ُب‬
ِ
ْ َ َ ْ َ َّ
َ َْ ُ ََْ
َ َُْ َ ُ َ َْ
ًْ
ُ
ُ
ُ
41 ‫وت ۖ لو كنوا يعلمون‬
ِ ‫وت ليت العنكب‬
ِ ‫بَيتا ۖ ِإَون أوهن الي‬

Kuwa Alle sokadii awliyada samaystay waxa ay ka
dhigan yihiin caaro samaysatay guri, guryahana waxaa ugu
liita guriga caarada, haddii ay garanayaan.

ْ َ َ َ َ ُ ْ َ ْ َ َّ ُ َ َ ْ َّ ُ ّ ُ َ َّ ُ َ َ
ً ‫ال َِمار َيْ ِم ُل أَ ْس َف‬
‫مثل الِين حِلوا اتلوراة ثم لم ي ِملوها كمث ِل‬
‫ارا‬
ِ
َّ َ َ َّ ْ َ ْ ُ َ َ َ ْ
َّ
َ‫الل َل َي ْهدِي الْ َق ْوم‬
ُ َّ ‫اللِ ۚ َو‬
‫ات‬
‫ۚ بِئس مثل القو ِم ال‬
ِ َ‫ِين كذبُوا بِآي‬
َّ
َ
5 ‫الظال ِ ِمني‬

Kuwii Tawraad la siiyay ee aan sidii la rabay u qaadan
waxa ay ka dhigan yihiin dameer ku raran kutub.
Qaabdaranaa tusaalaha kuwa beeniyay aayadaha Alle...

Dhanka sunnada, Nebigu scw waxa uu leeyahay:

ِ ِ‫الصال ِح وال َجل‬
ِ ِ‫إِنَّ َا َمث َُل ال َجل‬
‫السو ِء كَ َحا ِملِ الْ ِم ْس ِك َونَا ِف ِخ الْ ِكري فَ َحا ِم ُل‬
َّ ‫يس‬
ّ ‫يس‬
َ
ِ‫الْ ِم ْس ِك إ َّما أ ْن يُ ْح ِذيَ َك َوإِ َّما أ ْن تَ ْبتَا َع ِم ْن ُه َوإِ َّما أ ْن ت َ ِج َد ِم ْن ُه رِي ًحا طَ ِّي َب ًة َونَا ِف ُخ ال ِكري‬
.ً‫إِ َّما أَ ْن يُ ْحر َِق ثِيَابَ َك َوإِ َّما أَ ْن تَ ِج َد رِي ًحا َخبِيثَة‬
Saaxiibka wanaagsan iyo saaxiibka xun waxa ay ka
dhigan yihiin sidii qofka cadarka iibiya iyo midka buufinka

NUUN 254

afuufa. Cadarluhu in uu ku siiyo, in aad ka iibsatid, iyo
in aad caraf fiican ka heshid mid weeyaan. Kan buufinka
afuufayaana ama dharka ayaa uu kaa gubayaa ama ur
qadhmuun baa aad kala tagaysaa.

‫َمث َُل الْ ُم ْؤ ِم ِن َني ِف تَ َوا ِّد ِه ْم َوتَ َرا ُح ِم ِه ْم َوتَ َعاطُ ِف ِه ْم َمث َُل الْ َج َس ِد؛ إِذَا اشْ تَ َك ِم ْن ُه‬
‫ِالس َه ِر َوالْ ُح َّمى‬
َّ ‫ُعضْ ٌو تَ َدا َعى لَ ُه َسائِ ُر الْ َج َس ِد ب‬
Mu’miniintu sida ay kalgacayl isugu hayaan ee ay isugu
naxariistaan ee ay isugu dhimriyaan waxa ay ka dhigan
tahay sidii jidhka—haddii xubin ka tirsani bukooto,
jidhka intiisa kale oo dhan ayaa xummadda iyo dhafarka
la wadaaga.

o
Tusaalaynta waxaa lagu xoojin karaa in dareennada shanta
ah la adeegsado. Aragga, dhadhanka, taabashada, urta, iyo
maqalka. Sidii aan kor ku soo aragnay.
Maadda iyo kaftanku hadalka waa ay bilaan, laakiin
haddii laga badiyo (marka aan ujeedku ahayn maadeys) waa
ay bi’iyaan. Qoraalka dheer si aan looga caajisin, meeshii
ku habboon ku macaanee in yar oo maad ah ama wax
akhristaha madaddaaliya.
Waxaa kale oo meeshii ku habboon la adeegsan karaa
ka badbadin iyo buunbuunin, oo wixii la tilmaamayay laga
weyneeyo intiisii, iyo hoos u dhigid heerkiisii laga dejinayo,
iyada oo ujeeddo laga leeyahay. Waalidkaa oo xanaaqasan
haddii uu ku dhaho: fariid! Ma aha ammaan e ogow!
Abuu Jahal oo sharaf sheegtay sankana taagay, ayaa

hummaag sawirid

255

ciqaabtiisii laga hadlayaa. Saquum baa cunto u ah
dambiilaha, madaxana kaga shuba cadaabka Jaxiima.
Markaasaa la leeyahay: dhadhami waxa aad tahay mid ciso
leh oo sharfan e! Waa ku digasho booskeedii taalla.

َ ْ ُ َ ْ َ َ َ َّ ْ ُ
ُ
49 ‫ذق إِنك أنت الع ِزيز الك ِريم‬

Qalabka aftahammada waxaa ka mid ah weydiinta
wanaagsan: ka warran haddii…? Nebigu scw isaga oo
doonaya in uu saxaabada fahansiiyo sida shanta salaadood
qofka uga nadiifiyaan dembiga, ayaa waxa uu weydiiyay: ka
warrama haddii albaabka guriga midkiin uu webi hormaro
oo uu maalintii shan goor ku qubaysto—wax uskag ahi ma
ku hadhayaa? … Sidaas oo kale ayaa ay shanta salaadood
gefka u maydhaan.
Siyaabaha ugu awoodda badan ee qofka wax looga
dhaadhicin karo waxaa ka mid ah in isaga noloshiisa lagu
tusaaleeyo: in sidaa lagugu sameeyo ma jeclaan lahayd?
Waxaa ma u dulqaadan lahayd? Dulmigaa in lagugu
sameeyo raalli ma ka ahaan lahayd? Nebiga scw ayaa waxaa
meel gole ah ugu yimid wiil dhalinyaro ah oo ku yidhi: ii
oggolow sinada! Dadkii baa inta ay la yaabeen canaantay.
Suubbanuhu scw waxa uu yidhi: ii soo dhowoow.
Hooyadaa ma la jeclaan lahayd? Maya. Haddaba dadkuna
hooyooyinkood lama jecla. Gabadhaada ma la jeclaan
lahayd? Maya. Haddaba dadkuna gabdhahooda lama jecla.
Walaashaa ma la jeclaan lahayd? Maya. Haddaba dadkuna
walaalahood lama jecla…

NUUN 256

َ ُ َ َ ْ ُ ُ َ َ ُّ َ َ َ
َْ
َ ‫ون َ ُل َج َّن ٌة ّمِن َّنِيل َوأَ ْع‬
‫اب ت ِري مِن‬
‫ن‬
‫أيو َد أحدكم أن تك‬
ٍ
ٍ
ُّ
َّ
َ ‫ار َ ُل ف‬
ُ َ ‫ات َوأَ َصابَ ُه الْك‬
َ
ُ ‫َتْت ِ َها ْالنْ َه‬
ُ‫ِب َو َ ُل ُذ ّر َّي ٌة ُض َع َفاء‬
َ
‫ِيها مِن‬
‫ك اثلمر‬
ِ
ِ
ِ
ْ ُ َ ُ َّ ُ ّ َ ُ َ َ َ ْ َ َ َ ْ َ ٌ َ
َ ‫فَأَ َص‬
ٌ ‫اب َها إ ْع َص‬
‫ات‬
‫ار فِيهِ نار فاحتقت ۗ كذٰل ِك يب ِي‬
ِ َ‫الل لك ُم الي‬
ِ
َ َّ َ َ ُ َّ َ
٢٦٦ ‫ل َعلك ْم ت َتفك ُرون‬
Midkiin ma jeclaan lahaa in uu lahaado beer timir
iyo cinab ah oo ay ilo biyeed hoos qulqulayaan, midho
oo idilna ugu yaallaan, ka dibna uu duqoobo isaga oo
leh carruur taag daran oo nugul ah, ka dibna beertii ay
haleesho duufaan dab wadataa oo ay gubto—sidaas ayaa
uu Alle idiin ku bayaaminayaa aayaadka si aad u fekertaan.

Sida uu Bukhaari warinayo, aayaddani waa tusaalayn;
beertu waa camalkii wanaagsanaa ee ninku samaystay, ka
dibna shaydaan baa duufsaday ilaa uu wanaaggii oo dhan
iska gubay, ilmuhuna waxa ay ka dhigan yihiin sida uu u
dagan yahay ee uu u nugul yahay maadaama uusan haysan
camal wanaagsan oo uu ku badbaado.
Tirinta (enumeration) ayaa iyaduna ka mid qalabka la
adeegsado. U fiirso maahmaahda Soomaalida sida tiradu
uga buuxdo. Buug ayaaba laga qoray maahmaahda tirada
ku dhisan. Sidaa oo kale, xadiiska Nebiga scw meelo badan
ayaa tirintu kaga jirtaa: shan ka faa’iidayso shan hortood;
dumar afar baa lagu guursadaa… iwm. Marka qoraagu
dhaho: arrintan saddex dhinac aan ka eegno.... Akhristuhu
in uu wada helo ayaa uu ku dedaalayaa oo in uu dhammaysto
ayaa ay u badan tahay. Wax baa qabyo ka ahaanaya haddii
kale, dadkuna ma jecla qabyada. Tirinta waxaa loo adeegsan
karaa marka dad ama arrimo la taxayo. Hadraawi baa aan

hummaag sawirid

ku arkay liiska ugu dheer:
“Dal iyo magac bay lahayd
Dad iyo mudan bay lahayd
Duunyiyo mahad bay lahayd
Diin iyo dhaqan bay lahayd
Duug iyo dhaxal bay lahayd
Dan iyo tacab bay lahayd
Dedaal xejiyey lahayd
Xadhkiyo dabar bay lahayd
Aqoon durugtay lahayd
Xil daacada bay lahayd
Duleed-jiratay lahayd
Duggaal hanatay lahayd
Daw iyo marin bay lahayd
Dareer taxan bay lahayd
Dardaaran cad bay lahayd
Dabool adag bay lahayd
Digtooni horay lahayd
Dabaylo hadday ruxaan
Durbaan weriyay lahayd
Awaal-deyis bay lahayd
Dawiyo kabashay lahayd
Xidhiidh degsan bay lahayd
Dagaal sharafay lahayd
Duciyo nabad bay lahayd
Caqiibo danbay lahayd
Han iyo dugsashay lahayd
Deeq iyo hirashay lahayd
Duddiyo gacal bay lahayd

257

NUUN 258

Dareen xidid bay lahayd
Xormiyo deris bay lahayd
Dul iyo magan bay lahayd
Xishood dedan bay lahayd
Dux iyo soddoh bay lahayd
Dumaashi dhan bay lahayd
Dad kala guran bay lahayd
Rag iyo dumar bay lahayd
Nin-door taliyay lahayd
Marwiyo degel bay lahayd
Duq iyo garashay lahayd
Haween darban bay lahayd
Barbaar diran bay lahayd
Habliyo dardaray lahayd
Halyey diriray lahayd
Darmaan boqran bay lahayd
Duud iyo oday bay lahayd
Da' iyo da' dhexay lahayd
Da'aad yaryar bay lahayd
Isdaaddihin bay lahayd
Deryeele cad bay lahayd
Dalaandaliyay lahayd
Horweyn dal maray lahayd
Irmaan dararay lahayd
Hal iyo dalaway lahayd
Wan dool culus bay lahayd
Sal iyo daab bay lahayd
Dallaayad saray lahayd
Shishiyo duluc bay lahayd

hummaag sawirid

259

Wixii dumey bay lahayd!”
—Hadraawi: Dabahuwan.
Agabka Aftahammada Soomaaliyeed (rhetorical devices/
‫ )أدوات البالغــة‬qaybo ka mid ah waxaa si fiican uga hadlay
Gaarriye, qayb ka mid ahna waxa aad ka heli kartaa
buugga Mahadho ee laga qoray1. Marka wax la maldahayo,
ujeedkii la doono ha laga lahaado e, waxaa la adeegsan
karaa ekeeye (simile/ ‫)التشــبيه‬, shareero (metaphor/ ‫)اســتعارة‬,
kibaax (symbolism/ ‫)الرمزيــة‬, qofayn (personification/ ‫)تجســيد‬,
sarbeeb, iwm. Mararka qaar iyaga oo qaab maahmaah ah u
dhigan ayaa la adeegsan karaa. Maadaama arrintani aysan
ahayn mid dadku isku si u wada yaqaannaan, inteenna wax
baratayna aynu ama Carabi ama Ingiriisi wax ku barannay,
waxa aan doorbiday in aan ereyadii afafkaa kalana raaciyo
si fahanku u fududaado.
Kibaaxdu waa sida: laf cad buu toobin ku hayaa. Lafta
lama toobo e, waxaa looga jeedaa ujeedkii baa la baalmarsan
yahay oo meel cidla’ ah ayaa la jafayaa. Maansada Madax
Goodir ee Gaarriye, geesaha boqorka ee ku jiraa waa kibaax.
Laakiin maansada idilkeedu waa sheeko kibaaxeed ama
af Ingiriisiga lagu dhaho allegory (alegori). Dadkii doonta
labada dabaq ahayd ee Nebigu scw ka sheekeeyay, doontu
waa kibaax ama astaan u taagan adduunka, laakiin sheekada
oo idil marka la isku qaado, waa allegory ku saabsan in ciddii
xumaan (munkar) wadda gacanta la qabto, haddii kale
dhibtii ka dhalataa ay dadka wada gaadhayso. Fasiraadda
buugga Mahadho ee “Xus” u macnaysay allegory, waxa aan
1

b.89-110.

NUUN 260

filayaa in ay dib ugu noqosho u baahan tahay. Sheekada
Qayb Libaax waa allegory ku saabsan sedbursiga. Heesta
Aan maallo hasheenna Maandeeq waa allegory, adeegsanaysa
kibaaxda ama astaanta hasha Maandeeq oo u taagan
dawladnimada.
Daraawiish markii ay jabtay, ee ay inba meel ka
dhacday, ayaa dumarkoodii loo soo dhigtay. Naado
Buraale, xaaskii Sayidka, ayaa markii hore laga kaxaystay.
Haddana Caruusada boqorkoodii baa soo doonay Jamaad
Shiikh Cabdille, Sayidka walaashiis. Sayidka walaalkii iyo
Xuseen‑Dhiqle ayaa odayo reerka u ahaa. Xuseen markii
uu arkay sida wax u socdaan, ayaa uu tiriyay gabay uu
adeegsanayo sheekadii qayb libaax, isaga oo boqorkii ka
dhigaya libaaxii sedbursiga waday. Waxa uu si maldahan oo
aftahammo leh u yuriyay boqor Nuux Daadhi, oo sidaa ku
dhaafay Jamaad Shiikh Cabdille.2
Qofayntu marar badan waxa ay fududaysaa ka hadalka
waxyaalaha mayeedhaanka ah iyo tilmaantooda. Waa ta ay
suuratul Kahf ku jirto: gidaar doonaya in uu dumo. Gidaarku
doonitaan ma laha ee waa tilmaamid muujinaysa xaaladdii
gidaarku ku sugnaa.

َ َ َ ُ ُ ً َ َ َ َ ََ
َ َ‫نق َّض فَأَق‬
‫ام ُه‬
‫جدارا ي ِريد أن ي‬
ِ ‫فوجدا فِيها‬

Suugaanta Soomaaliyeed, gaar ahaan sheeko xariirada,
aad ayaa ay qofayntu ugu badan tahay oo intaa xoolo iyo
xayawaan ayaa laga hadalsiinayaa. Ismaaciil Mire waa kii
guuguulaha la hadlay ee ku lahaa, “Gaagaabso oo aamus
yaan gaadh lagaa qabane”. Sheekada Shirweynihii Xoolaha
2

Silsiladda Xulka Suugaanta Soomaaliyeed 1, Idaajaa, b.85-87.

hummaag sawirid

261

Soomaaliyeed waa wada qofayn oo shakhsiyadaheeduba waa
xoolo iyo gammaan.
Labo muuqaal oo isweydaarsan marka la tilmaamayo,
waxaa lagu bayaamin karaa sillansuganta (paradox),
lagaaddada (irony/ ‫ مفارقــة‬،‫)ســخرية‬, iyo buunbuuninta
(hyperbole/ ‫)مبالغــة‬.
Qamaan Bulxan oo u jawaabaya Cali-Dhuux, kuna
tilmaamaya in waxa uu sheegayaa aysan daacad ka ahayn,
ee afkiisa iyo qalbigiisu ay isweydaarsan yihiin, waa kii isaga
oo sillansugantaa muujinaya lahaa:
“Baadida ninbaa kula deydeya, daalna kaa badane
Oon doonahayn inaad heshana, daayin abidkaaye
Dadkuna moodi duul wada dhashoon, wax u dahsoonayne
Dallo malaha aakhiro haddii, loo kitaab dayaye
Adna gabayga waad nagu danqiye, daacaddii maqane
Dubkaa nagaga kaa yaal, haddii lagugu deyrshaaye,”
—Qamaan Bulxan.
Tusaalaha kale ee Gaarriye u soo qaatay sillansugantu
waa:
“Dacartuba mar bay malab dhashaa ood muudsataa dhabaqe
Waxan ahay macaan iyo qadhaadh meel ku wada yaalle
Midigtayda iyo bidixdu waa laba mataanoode
Midi waa martida soora iyo maata daadihise
Midina waa mindiyo xiirayiyo mur iyo deebaaqe
Masalooyin talantaalliyaan maandhow leeyahaye.”

NUUN 262

— Axmed Ismaaciil Diiriye ‘Qaasin’: Dacar.
Lagaaddadu waa isaseegga yaabku la socdo ee meel aan la
filanayn ku jira. Tusaale ahaan: ‘waa dhallaankii hooyadood
dhalmada baray,’ iyo ‘ciirtaa dhamaa caydaa yaqaan,’ waxaa
loo adeegsadaa marka wax aadan filayn uu kaaga soo baxo
meel aadan ka filayn. Waa aad u qaadan la’dahay in ay sidaa
wax u dhaceen ama xaal sidaa noqday. U fiirso aayaddan:
inta uu abuuriddiisii ilaaway baa uu Annaga wax noo
tusaalaynayaa—waxa uu yidhi: yaa noolaynaya lafahan
burburay!

َ ‫س َخلْ َق ُه ۖقَ َال َمن ُيْي الْع َظ‬
َ َ ‫َو‬
ٌ ‫ه َرم‬
َ ِ ‫ام َو‬
َ ِ َ ‫ض َب َلَا َم َث ًل َون‬
78 ‫ِيم‬
ِ ِ

Buunbuunintu waa marka hummaag samayntii iyo
tilmaantii loo dhigo qaab ka badbadin ah. Ammaanta
dumarka ee suugaanta Soomaaliyeed ku jirta inteeda
badani waa buunbuunin. Gaarriye waxa uu tusaale u soo
qaadanayaa,
“Indhoolaha ay agtiisa martaa siduu arkayuu u eegaa.”
Gabadhaa quruxdeeda indhoolihii baa xitaa arkaya e,
kuwii indhaha lahaa kama doodi karaan.
Aftahammada af Soomaaligu waa laan curdin ah oo aan
aad looga hadlin, una baahan aqoonyahan u hagarbaxa.
Lagana yaabee intan Gaarriye ka hadlay in ka badan in
lagu daro, kuwan uu ereybixinta u sameeyayna, in dib loogu
noqdo oo ereyo kale loo helo qaarkood, waase laangooyo

hummaag sawirid

263

loo baahnaa. Tilmaanta saddex dhacda ee qaafiyadaysan
ayaa iyadana lagu dari karaa qalabka qoraagu u adeegsado
qurxinta qoraalka.

NUUN 264

TILMAAN

“Ishaa Macallin ah.”
“Lugihii odayga ayay indhihiisii cabbaar ku dul
hakadeen, mase wuu cago cad yahay. Show waa nin aan
weligiisba kabo illan oo cagaagga iyo saydhada qodaxdu
ay ka meel waayeen! ‘jilif weynaa, ma cago geel baa?!’ ayuu
hoos iska weyddiiyey.
Mar kale ayuu isla cagihii Fooley dib u eegay, mase
maxaa habaas iyo boor saaran?! Waa cago indhowaale
iyo in la xuso toona aan biyo la marin. ‘Waa cago ninka
lihi haddii uu tukan lahaa aan siday yihiin bacad iyo
basaas u yeesheen’ ayuu Muuse-cawl mar kale naftiisa
ku war‑geliyey. Kolkaas buu inta su’aashii uga jawaabey
wuxuu Fooley ku yiri: “Inta aan wax kaleba la gaarin,
haddeer oo la joogo, adduunna u kabo li’id, aakhirona u
salaad li’id.”1
1

Axmed F. Cali “Idaajaa”, Murtida Maahmaahda Soomaalida (2005).

NUUN 266

o
“Waayeel tag lama dhahee wuxuu ku tagaa la tusaa.”
o
Waxa aan soo marnay Gaarriye iyo sida halabuurku u
adeegsan karo shanta dareeme si uu akhristaha xidhiidh u
la sameeyo. Iyada oo aan tilmaanta qaybo ka mid ah ka soo
hadalnay, haddana aan si gaar ah wax uga dhahno.
Tilmaantu waxa ay ka koobnaan kartaa sheegid iyo tusid.
Suugaanteennu waxa ay aad u cuskataa tusidda, maqashiinta,
taabsiinta, dhadhansiinta, iyo ursiintaba. Laakiin in badan
halabuurka dambe, gaar ahaan dhanka qoraalka, waxa ay u
badiyaan dhanka sheegidda oo ka fudud dhinacyada kale.
Qaacidooyinka caanka ah ee qorayaasha reer galbeedka
lagu ababiyaa waa: ha sheegin e tus (show don’t tell). Laakiin
xaqiiqadu waa in qoraalku labadaba u baahan yahay.
Nebi Yacquub cs markii uu wiilashiisii waayay, waa kii
aad u murugooday. Laakiin waxa murugadaa aad innoo sii
dareensiinayaa waa qaabka aayaddu u tilmaantay: indhihii
baa murugo la caddaaday oo waa uu indho beelay. Si fiican
baa aynu u fahmi karnaa meesha xaalad ka gaadhay iyada
oo aan faahfaahin iyo tilmaan badan la inna siin.

َ َ
َّ
ْ ‫وس َف َوابْ َي َّض‬
ُ ُ‫ع ي‬
ُ ْ ‫ت َعيْ َناهُ م َِن‬
َٰ َ ‫ف‬
ٰ َ ‫َوتَ َو ٰل َعنْ ُه ْم َوقَال يَا أ َس‬
‫ال ْز ِن‬
ٌ ‫َف ُه َو َك ِظ‬
٨٤ ‫يم‬

bb.33-34.

tilmaan

267

Wuu ka jeestay (tusid) wuxuuna yidhi (tusid)... indhihiina
caddaadeen (tusid)... tiiraanyaysan (sheegid)...
Ninkii shaydaan la saaxiibay ee jidkii Alle ka leexday,
maalinta qiyaame marka uu xaqiiqadii indhihiisa ku
arko, tiiraanyada uu dareemayo ayaa ay inna tusaysaa
aayaddanina: farta ayaa uu ciil dartii dhexda ka qaniinayaa:
hoogaye maxaan Rasuulka ugu xidhan waayay!

َّ َ ْ َ َ ُ ُ َ ْ َ َ ٰ َ َ ُ َّ ُّ َ َ َ ْ َ َ
ُ ‫اتَ ْذ‬
َّ ‫ت َم َع‬
‫الر ُسو ِل‬
‫ويوم يعض الظال ِم ع يديهِ يقول يا لت ِن‬
ً
27 ‫َسبِيل‬

Gaalada camalkoodii sida uu noqonayo aayaddani
sida ay u tilmaantay eeg: kuwa gaaloobay camalladoodu
waa sida dhalanteed uu midka oommani biyo moodayo,
ka dibna marka uu meeshii soo istaago uusan waxba ka
helayn... Aayadda labaadna waxa ay tilmaamaysaa mugdi
aad u daran, heer “qofku haddii uu gacantiisa soo bixiyo
uusan arkayn”. Tilmaantaasi waa ay ka awood badan tahay
in la dhaho: mugdi aad u daran baa jiray, waayo qofku si
fiican uma suuraysan karo.

َ ْ ُ ُ َ ْ َ ُ َ َ َ َّ َ
ُ ْ َّ ُ ُ َ ْ َ َ
َ
ً ‫آن َم‬
َ
ٰ‫اء َح َّت‬
‫اب بِقِيع ٍة يسبه الظم‬
ٍ ‫َ والِين َك َفروا أَعمالهم كس‬
َ ‫الل ع‬
َ َّ ‫اءهُ ل ْم ي ْدهُ شيْ ًئا َو َو َج َد‬
ُ َّ ‫ِندهُ فَ َو َّفاهُ ح َِسابَ ُه ۗ َو‬
ُ‫الل َسيع‬
َ ‫إذا َج‬
ِ َ
ِ
ِْ
ُّ
َ
ُ
َ
َ
َ ْ َ ّ ّ ْ
ُ ْ
ّ
ٌ
ّ
ٌ
َ
َ
َ
ْ
ْ
ْ
ُ
َ
‫ج يغشاه موَج مِن فوقِهِ موج مِن‬
ٍ ‫ أو ك ُظلم‬39 ‫اب‬
ِ ‫ال ِس‬
ٍ َ ِ ‫ات ِف ُ ب ٍر َل‬
ُ ٌ َ َ َْ
َ َ َْ ََُ َ َْ َ
ْ‫كد‬
ْ
ْ
ٌ
َ
َ
َ
ْ
َ
‫فوقِهِ سحاب ۚ ظلمات بعضها فوق بع ٍض إِذا أخرج يده لم ي‬
ُّ
َ ََ
ُ َّ ‫اها ۗ َو َمن َّل ْم َيْ َعل‬
ً ُ‫الل َ ُل ن‬
ُ َ ‫ورا َف َما‬
٤٠ ‫ور‬
‫ن‬
‫ِن‬
‫م‬
‫ل‬
‫ير‬
ِ
ٍ

NUUN 268

Halkii aad i dhihi lahayd qofkaasi “waa bakhiil.” i tus
bakhiilnimadiisa iyo gacan adayggiisa. Aniga ayaa in uu
dhabcaal yahay sidaa ku fahmaya e. U fiirso intan iyo sida
aynu uga dhex arkayno bakhaylnimada qorqodaha:
“Eeddooy qorqode wuu qayliyaa
Eeddooy qorqode wuu qalaxtamaa
Naa ri’da qal oo qari buu yidhaa
Naa dhiiggu yuu quban buu yidhaa
Naa qiiqu yuu bixin buu yidhaa
Naa qoysna haw gelin buu yidhaa
Naa eeddadaa qadi buu yidhaa.”
Cilmi Boodhari oo jacaylkii Hodan la googo’ay kuna
dhibtooday, ayaa ay u timid isaga oo maalin hurda. Markii
loo sheegay waxa uu yidhi:
“Hadhka galay hurdadu way xuntee hohey maxay seexshey?
Muusow hungoobaye maxaa Hodan i weydaarshey?
Hoygi ay joogtiyo maxaa hilinki ii diidey?”
—Cilmi Boodhari: Hadhka Galay.
Caloolxumada uu dareemayo ayaa aynu halkaa ka
qaadanaynaa.
Dhegdheer oo ka cataabaysa hilibka dhaafay oo inna
tusaysa ee aan innoo sheegin waxa ay tidhi:

tilmaan

269

“Bal naagtaa badhida daya,
Bal wiilkay sidato daya,
Bal bawdyo caddaanta daya,
Bal buluqbuluqdeeda daya.”
—Dhegdheer.
o
Akhristaha u suuree oo u sawir muuqaalka iyo dareenka
meesha ka jira. Tusid iyo sheegmo isugu dar oo u kala
badi hadba sida habboon. Halxidhaale aan la furi karin ha
ka dhigin, hana u sharrixin wax kasta sidii aad carruur la
hadlaysid—akhristaha u dhaaf meelo uu buuxsado iyo wax
uu fasirto—“Dadweynahaa la weydiin.”
Akhristuhu in uu furfuridda iyo xalka qayb ka noqdo
oo uu hawshoodo, sheekadana wax ku lahaado, waxa ay
ka mid tahay waxyaalaha sheekada u xiise galiya qoraalka
macaankiisana dareensiiya.
Sheekada Laaska Dawada ee Xirsi Magan qayb ka mid
ah aynu eegno sida uu wax u suuraynayo.
Laaska Dawada—Xirsi Magan

…
Habeenbarkii saddex saac ayaa la soo dhaafay, dayuxuna
waa naylaqaad, badhada cirkana in yar buu ka janjeersaday.
Cirka caad kuma rogna, xiddigihiina waxaa ka muuqda
dhulkii dayuxu caal u waayay. Bari waqooyi ilikuwareertay,
hillaac baa ka soo biligbilig leh. Galbeed koonfur ahna
hillaac kalaa kaas u sii baaqahaya.

NUUN 270

Waa kaad aan qabow iyo kulayl midna la dareemayn.
Carradu waa cidla’. Nafleyda inta mirata maahee, intii kale
waa huruddaa. Wax shanqar ah waxaa yeerahaya gobojaaga
ci’diisa. Waxaa ku qaadahaya udug isaga darsamay roobkii
shalay galab da’ay sumbaaxdiisii iyo ubaxa geedaha.
Meeshu waa carris banbannaan oo aan lahayn dhagax lagu
turaanturroodo iyo qodax wax mudda. Raxan cawl ah oo
ubad ayaamahakan dhashay wadata ayaa inta kackacday
yara guulantay.
Datoor Yuusuf ayaa wuxuu yiri, “Mar haddii cawshii tan
tahay, meeshii aynu ku soconnay waa…” Wuxuu raaciyay,
“Saacaddaan oo kale waa marka Eebbaheen yiraahdo,
‘Yaa wax i weydiisanahaya oo aan siiyaa,’ ee nin waloowba
waxaad jeceshahay innoo weydii.”
Lixdii la socotayba iskumar bay wada yiraahdeen,
“Adigu innoo weydii aan wada niraahnee: aamiin.”
Datoor Yuusuf wuxuu ku duceeyay…
…
Amarkii Eebbihiis, oo ahaa fayigaada, isagoo
qaadanahaya oo bundukhiisii oo furan iyo
bunbooyinkiisiiba sita, kabihiisiina illan, ayuu Datoor
Yuusuf salaad habeennimo u dhigtay. Aayadda
toddobaatan iyo shanaad oo suuradda an-Nisaa’ ayaa
daqantay, kolkaasaa Soomaaliya oo dhan la hor keenay.
Dhibco waaweyn oo darruur la moodo ayaa indhihiisa ka
soo hooray, sankana biyo.
Sagaal gu’ iyo shan bilood iyo labaatan iyo shan habeen
ka hor, saacaddaan oo kale, ayaa Soomaalida, iyadoo aan
dareemayn, cadow aan naxariis lahayn la mahiibsiiyay oo
gacanta loo gashay2.
Si ayan cadowgaas addinna ugu taagin afka juuq uga
2

Fasiraadda ereyga mahiibsiiyay.

tilmaan

271

oran uurka inay ka necbaato maahee, ayaa iyadoo aan
garan waxaa jirka laga cabsiiyay biyo sun fuleynimo lagu
barxay. Soomaalidu sida suntaasu jirkeeda ugu kala badan
tahay ayay u kala fuleysan tahay.
Datoorka waxaa ilmadu la soo dhaaftay3 xanuunka
sunta fuleynimadu Soomaalida ku hayo, iyo sida cadow ay
ciribta hoosteeda ugu jiraan uusan ugu oggolayn inay iska
daweeyaan iyo sida suntaas daawadeedu u fududdahay.
Wuxuu og yahay laas haddii ay ka cabbaan ay dhiirran
lahaayeen oo aan sina looga bajiyeen.
Waxaa kaloo ilmada ka keenay in saacaddaani tahay
midda4 welwelka iyo naxdinta oo aan Soomaaliya laga
hurdin lagana soojeedin. Waa saacadda ciidammada
bajintu, cadowga Soomaalidu ula baxay: Nabadsugidda,
ay guryaha u soo dhacaan, oo ragga kala baxaan, naagaha
iyo dhallaankana ka oohiyaan.
Waa saacadda mirtaasi uurrey badan ilmihii ka soo
ridday, waayeel badanna wadnaha joojisay, dhalinyaradiina
ku cirrowday.
Waa saacadda mirtaas lahankeedu kiciyo cudurro
daran oo aan dalka laga aqoon oo ay ka mid yihiin:
wadnaqabadka, caloolgubaha, qabsincunaha, dhiiggasare-utuujiyaha, kaadisonkorka, iyo cudur maskaxeedyo
kale oo keena camalxumo iyo waalli.5
Waa saacadda dadkii jeelasha aabiga loogu dilay boogtu
ku soo wada kacdo.
Waa saacadda caradii Eebbe Soomaaliya cirka kaga soo
degtay.6
3 Sheegid.
4 Sheegid.
5 Tirin.
6 U fiirso sida uu saacadda tilmaanteeda dhawr siyaabood uga hadlayo oo uu
ugu celcelinayo.

NUUN 272

Siciid ayaa inta saacaddiisii hummaagsaday yiri, “Waa
sagaalkii iyo nus.”
Cawil baa inta yara qoslay wuxuu raaciyay, “Waar dee
waa saddexdii iyo badh.”7
Siciid kaftankii ma qoonsan oo Cawil waa saaxiibkii
lillaahi ah—waxay ka wada cabbeen Laaska Daawada oo
wax iska jecel.
Datoorkii lixdii saaxiibbadiis ahaa intuu qaab xagaleed
oo sagaal darajo ah u fariisiyay ayuu wuxuu isu jirjirsiiyay
boqol boqol tallaabo, oo ku yiri nasta inta ooggu
dillaacahayo anaa innoo soojeedahaya e.
Qaabka xagasha oo raggu u jiifo geeskiisa dibadda,
geed lugtool ah oo dhan walba ka bannaan jirriddiis
ayuu ku tiirsaday oo bilaabay in uu ka fekero sidii
sunta fulannimada Soomaalida looga dawayn lahaa, oo
dabadeed goortay biskooto loo bari lahaa afka buntukha,
maxaa yeelay, cadowgeedu afka buntukha maahee af kale
ma garto.
Datoorku wuxuu xusuustay in waa’ aan dhoweyn
Nebigiisii yiri, sallal Laahu calayhi wasallam, Jannadii
waxay ku jirtaa seefihiinna harkooda. Meeshii seefta
maanta waxaa yaalla buntukha, Jannadiina waxay ku jirtaa
caaraddiisa.
Wuxuu hiyiga ku hayaa, oo haaminahayaa, in maalin
uun Soomaalidu Eebbaheed idankiisa maahee ay
addoommadiisa ka xorowdo.
Xiddigtii waaberi oo dhalaal weyn baa soo muuqata.
Keligeed maahee, waxaa soo gurmahaya xiddigo aan la
koobi karin oo la moodo in ay kuwa sii hoobanahaya
tiigsanahayaan.
Habeenkii oo hawshii lagu qaybiyay si yaab leh u gutay
7

Maadayn.

tilmaan

273

ayaa maalintii, oo iyana si yaab leh hawsheeda uga adag,
meesha u bannaynahaya.
Waa gu’—sida roobaabkiisu isaga dabo imaanahayaan
ayaa geeduhu isaga dabo baxahayaan; ubixii, curdankii,
gahayrkii, rooxaguduuddii, iyo dhugucii, ayaa geed ku
wada yaal.
Shimbirihii, haaddii, ugaartii, dugaaggii, iyo xoolihiiba,
waa raaxaysanahayaan. Gugakan waxa keli ah oo aan
raaxaysanahayni waa Soomaalida xorriyad ka quusatay, oo
aan hadli karin in ay goonyaha dhugato ama geed dabada
gashato maahee, oo dharkeeda iyo dhuunigeeduba8 gacan
cadaawe ku jiraan, oo cadaawahaas carruurteeduna u
heesto, waayeelkeeduna hawraarsan yiraahdo. Waa tijaabo
Eebbee intee bay saas ku jiraysaa?!”

o
Raage Ugaas markii laga guursaday gabadhii uu jeclaa ee
u doonnanayd, innooma sheegin in ay arrintaasi ciil iyo
uurkutaallo ku reebtay. Waxa uu innoo sawiray muuqaal ka
tarjumaya dareenkiisa: halka dadkii habeen u madoobaaday
oo ay guryahoodii galeen albaabbadiina xidheen oo ay
seexdeen oo ay xasillooni iyo nasasho ku jiraan, Raage sida
uu isugu buuqsan yahay sawaxanka ka dhex baxayaa waxa
uu ka dhigan yahay: roob culus oo onkodaya iyo kun qori
oo dhacayaa sawaxanka ay dhaliyaan. Xasillooni ka dheer.
“Alleyl dumay albaabadoo la xidhay, uunkoo wada seexday
Onkad yeedhay uugaama roob, alif banaadiikh ah
Iihdayda bixibaa libaax iman lamoodaaye
8

Xarafraac.

NUUN 274

Raggase adhaxda iyo ooftu waa udub dhexaadkiiye
Labadii wax laga eegijiray waan ka awdnahaye
Halkaan aa ka leeyahay Illaah kaliya uun baa og
Aboodigu ma lalo garab haduu iin ku leeyahaye
Orod uma hollado ooglihii adhaxda beelaaye
Ma aarsado il iyo oof nimay iimi kaga taale
Aroos uma galbado nimuu wadnaha arami jiifaaye
Geeluba markuu oomo wuu ollol badnaadaaye
Sidii inan yar oo hooyadeed aakhirow hoyatay
Oo aabeheed aqal midkale meel illina seexshay
Hadba waxaan la urugoonayaa uurkutaalada e
Ninka ilo biya leh soo arkoo ooman baan ahaye
Ninka ooridiisii nin kale loo igdhaan ahaye
Nin abkii Ogaadeen yahoo aarsan baan ahaye
Afdhabaandhow aayar ninkaa aamusaan ahaye”
—Raage Ugaas: Alleyl Dumay.
Sidaa si la mid ah, Aadan Carab oo ka faalloonaya sidii
uu ugu hungoobay dawladdii uu waxqabadka ka sugayay,
iskuma koobin sheegidda in aan waxba loo qaban e, muuqaal
farshaxan leh oo aynu iskeen u gaadhayno natiijada ah
in aan wax iska beddelin noloshiisii hore ayaa uu innoo
sawirayaa, markaas ayaa uu ku soo gabagabanayaa su’aal
aynu ku qabsan nahay in aynu kaga jawaabno: WAXBA!

tilmaan

275

Sidii baan marqaafyo u sitaa ama mareykaane;
Sidii baan Midgaha uga kartaa maas faruur go’ane;
Sidii baan maqaar ugu gam’aa meel la ii dhigaye;
Sidii baan mankaar lagu gubtiyo milic u joogaaye;
Sidii baan madaal dheri karshiyo rodol u miistaaye;
Sidii baan macaash ugu gataa harag miciinkiise;
Sidii baan martida caano qudha ugu macsuumaaye;
Sidii baan masruuf uga dhigtaa midhaha Toomoode;
Sidii baan muwaashiga hayaan ugu maqiiqaaye;
Sidii baan majiiraha dhabbada ugu masaafoone;
Sidii baan manjaha ugu socdaa moodhar li’idiiye;
Sidii baan tacliin uga madhnahay macadkii diimeede;
Sidii baan madow ugu jiraa maato iyo ruuxe;
Sidii baan macruufkow sugaa macallinkiisiiye;
Sidii baan magtii uga baxshaa muumin kii dilaye;
Sidii baa miskiin tulud lahaa looga mariyaaye;
Sidii baan haddii tuug i miro midigta loo goyne;
Sidii baan xafiis meel fog jira ugu muctaadaaye;
Haddii laba nin oo wada Muslina madaxda loo geeyo;
Sidii baa guddida loo madhaa wax u masaynayne;
Sidii buu rummaan ugu mudhxaa kii maxbuusihiye;
Sidii baa sharcigii meyd u yahay aan murwo lahayne;
Kuwa midabka Soomaalinnimo lagu malaynaayo;
Sidii buu kiniin uga mutaa maralka jiifaaye;
Sidii baa dalkii naga maqnaa muran u joogaaye;
Marsadii Jabbuutaanba weli soo mihiib-kicine;
Sidii buu makhluuqii u yahay magan-Amxaaraade;

NUUN 276

Haddii dumar maxaajabad ahaa milicsi loo diido;
Immikay dharkoodoo milmila suuqa marayaane;
Miidaanka noogama baqaan mana mastuurtaane;
Muqdishaba horteed waa dhaqnayn marag Ilaahay e;
Wuxuu webigu mooska u jabsaday waa macaasida e;
Isagaa mabsuuda e wax kale nooma maamuline;
Bal muxuu micneeyaye na taray ministarkaan doortay?
—Aadan-Carab: Ministar.
Abshir Bacadle oo inna tusaya xaaladdii Muqdisho ee
xilligii dagaalkii sokeeye waxa uu leeyahay:
“Dariiqyada waxaan kaga dusnaa Daa’inoow magane
Nin waliba halkii dani dhigtaan kaga dareerraaye
Sidii maydka loo duugi jirey haatan laga daaye
Iilkii daboollaa ma jiro ama dahaarraaye
Naf baa diidday luxudkoo god baan dalaq ku siinnaaye
Afkaan ciidda kaga daadinnaa kana dareerraaye.”
—Abshir Bacadle: Dibuheshiisiin.
Meel aan maydkii si fiican loo aasi karin, waxa ka jiraa
ma yara.
Ismaaciil Mire oo tilmaamaya abaar ba’an isna aan eegno.
“Guuguulayahoow haddaad gu’ga u ooyeyso
Haddaad mooddey keligaa inuu gubayo jiilaalku
Ama aad gabooyaha ku madhan gama’ la diidayso

tilmaan

277

Ay gocasho awgeed ilmadu kaaga gobo’laysay
Giddigood addoomaha waxaa gaadhey seben weyne
Abaar gaag-ma-reebaa dhacdiyo Gaaddamoo kale e
Gartaa ma aha keligaa inaad gaar u cabataaye
Guumeys cirro leh baan ahee war aan ku gaadhsiiyo
Geelii adduunka u adkaa gobollo weydowye
Golihii ka kici waa raggii geydho hayn jiraye
Tuuladuu ilgabadhleynayaa gobol barbaarkiiye
Hadduu timirtan goob dhigi lahaa Jiingadday geline
Nina uma garaabeen haddaan gaadhka laga hayne
Gumburigii badhbaa joogsadiyo gorayo-cawshiiye
Saryankii garbaha weyn lahaa goob ka kici waaye
Waxa goonidaaqii habsaday9 gubaddadii Hawde
Garanuugta iyo deeradii gaag yar baa hadhaye
Gobey iyo askari geyfan baa goodirkii jaraye
Guuyadiyo jiiskii hadday kala gol waayeene
Kama guuxo aargoonlihii geliga Toomoode
Shabeelkii gabraar lagu idlee Giiro layn jiraye
Oo godadkii kama soo ciyaan gabannadiisiiye
Hargihiisa nimankii gataa guuldarra u sidaye
Gaadiidkii la dhaansanahayiyo giindhaygii madhaye
Ahminkii la gawrici jiriyo gaabay adhigiiye
Goggii subagga laga dhoobi jirey haatan gorofowye
9

Taagdarro ayaa uu ereygu muujinayaa.

NUUN 278

Basaas baa timihii kala go’een gaaridii dumare10
Gorgorkiyo dhurwaagii laftaad galayax moodaaye
Tuke wuxu la gabaslaynayaa geedki kori waaye,
Garaad Faarax iyo Maxamuud Garaad ma leh
gammaankiiye,
Neef kama gurxamo dooxadii garada fiicnayde
Garoowe iyo Bookh baa qaar harraad u go’ayaaye
Gocondho iyo daal bay qabaan garow la’aaneede
Ayaxii geyiga joogi jirey guuto lagu saarye11
Gubniyaa hareeraha ka galay gaadhiyaal wada e
Geedihii sun baa loogu daray geerina u badaye
Wax ma galabsannine maalin baa loo guddoonsadaye
Galowga iyo fiintii naf bay giida la hayaane
Gurxankiyo cabaadkiyo haddaad gooha demin weydo
Adigaaba lagu gaadayaa gooshkan dabadeede
Gaagaabso oo aamus yaan gaadh lagaa qabane!
o
U fiirso hummaag sawiriddan Xasan Sheekh Muumin
ee ku jirtay riwaayaaddii Shabeelnaagood. Xaaladdii dalka
ee xilligii xukuumadihii rayidka ahaa, iyo sidii meelihii
samatabaxa laga filayay ay u noqdeen kuwo lagu hungoobay,
ayaa uu ku abbaarayaa maansadan, isaga oo adeegsanaya
10
11

Tii kalana iskaba daa warkeeda!
Irsaaqad baa laga raadiyay.

tilmaan

279

aftahammo heerkeedu aad u sarreeyo.
DIIDDANE:
Doc kastoo la eego
Nolosha dunidu waa dabkee
Hadduu dabkii dhaxamoodo
Maxaa lagu diiriyaa?
Waa tilmaan la daahoo
Degdeg kuma habboonee
Adoo deggen u fiirsoo
Ujeeddada i deeqsii.
DIIDDAN:
Ruux haddii la doortoo
Darajadii la saariyo
Xilkii daryeeli waayo
Dab dhaxamooday weeyee.
Waa su’aal da’ weynoo
Madaxa dalinaysee,
Wixii lagu diirinaayo
Dadweynahaa la weydiin.
DIIDDANE:
Durudurkaa laga cabbaa
Biyihiis lagu dabbaashaa
Hadduu harraad dareemo
Darkee laga waraabshaa?
Waa tilmaan la daahoo
Degdeg kuma habboonee
Adoo deggen u fiirsoo

NUUN 280

Ujeeddada i deeqsii.
DIIDDAN:
Ruuxa duunyo haystee
Dahabkana barkanayee
Wixiisii deeqi waayeen
Durdur oomay weeyee.
Waa su’aal da’ weynoo
Madaxa dalinaysee,
Wixii lagu diirinaayo
Dadweynahaa la weydiin.
DIIDDANE:
Qofkii cudur dilaayo
Dawadaa bogsiisee
Hadday dawo bukooto
Maxaa lagu dabiibaa?
Waa tilmaan la daahoo
Degdeg kuma habboonee
Adoo deggen u fiirsoo
Ujeeddada i deeqsii.
DIIDDAN:
Dallaallimada diintiyo
Distoorka iyo xeerka
Haddii dabool la saaro
Dawo bukootay weeyee.
Waa su’aal da’ weynoo
Madaxa dalinaysee,
Wixii lagu diirinaayo

tilmaan

281

Dadweynahaa la weydiin.
DIIDDANE:
Subagga dufankiisaa
Dadku ku dhaashadaan e
Hadduu dufan basaaso
Xaggee dux looga doonaa?
Waa tilmaan la daahoo
Degdeg kuma habboonee
Adoo deggen u fiirsoo
Ujeeddada i deeqsii.
DIIDDAN:
Dhaqanku dugsi weeyaan
Dalkiisu uu ku dhaatee
Haddii dadkiisu aaso
Dufan basaasay weeyee.
Waa su’aal da’ weynoo
Madaxa dalinaysee,
Wixii lagu diirinaayo
Dadweynahaa la weydiin.”
—Xasan Shiikh Muumin: Shabeelnaagood.

NUUN 282

QALINQATAAR

Mar baa qoraalku kaa xidhmayaa oo aad soo qaban
waayaysaa, gaar ahaan qaybaha dhexe ee qoraalka dheer.
Mar waxaa sababi kara nasasho la’aan iyo in aad maankii
daalisay e, nasi muddo kooban si ay murti ugu soo maaxdo
oo uu mar kale kuugu godlado. Naso, wax akhri oo maanka
quudi, wixii daaliyay wax aan ahaynna dhex gee.
Haddii aysan daal ahayn, qaybtaa kugu istaagtay iska
yara dhig oo qayb kale ka shaqee, ama qoraal kale isku day.
Haddii dhibtu tahay qaabdhismeedka oo aad soo
qaban la’dahay sidii aad wax isugu habayn lahayd, in aad
wadwaddo uun baa aad ku xallin kartaa. Qoraalku waa sidii
ceel la qodayo oo ishii biyaha la raadinayo. Marba dhinac
ka qod haddii aad biyo ka waydana ka wareeg ilaa ay marka
dambe biyo kuu soo burqadaan. Sugid ma laha e waa la
qodaa oo la jafjafaa oo la turturqaa.
Ku dedaal in aad isku laylido in aad hawsha ku jirto

NUUN 284

waqtigii aad u qoondaysay. Haddii aad la qabsatid in aad
boodbooddid oo markii wax kuu dhaqaaqi waayaan aad iska
kacdid, caado ayaa ay kuu noqonaysaa waxa ayna saamayn
ku yeelanaysaa qoraalka iyo muddada uu kugu qaadanayo.
Ruutiinkaaga ku joog. Goortii aad qoraal u qoondaysayna
joog goobtaadii qoraalka.
Nebiga scw marka ay arrini ku timaaddo, salaad ayaa uu
tukan jiray. Bal tijaabi.

ُ ‫كان‬
‫صل‬
َّ ‫صل الل ُه علَي ِه وسلَّ َم إذا ح َزبه أم ٌر‬
َّ ‫رسول الل ِه‬
Bukhaari lix iyo tobankii sano ee uu Saxiixa qorayay,
xadiis kasta qubays iyo labo rakcadood baa uu ka horraysiin
jiray inta uusan ku darin kitaabka. Marka laga reebo kuwa
soo noqnoqday, waa 2602 xadiis oo dhammaystiran, kuwa
qaybta ah haddii lagu darana waa 2761 xadiis. Waa salaado
iyo qubays badan.

.‫ما وضعت يف كتاب الصحيح حديثًا إال اغتسلت قبل ذلك وصليت ركعتني‬
Adeegsiga qalinka iyo warqaddu kombuyuutarka kaga
fiican godlinta maanka. Kol aad wax ku sawirto ama ku
xarxarriiqdo, haddii aad kombuyuutar ku qoraysay waxa
kugu istaagay, qalin iyo warqad u wareeg. Faa’iido kale oo
qalinka iyo warqaddu ay leeyihiin waa in wixii lagu qoro
laga xusuusan og yahay wixii kombuyuutar lagu qoro.
Marka aad wixii warqadda ku qornaa u wareejinaysid
kombuyuutarkana, in badan, wax sixid u baahan ayaa aad
arkaysaa. Waxaa laga yaabaa higgaad badan in aad iska
saxdid. Shubaalka qoraalka in aad dib u habaysid oo aad

qalinqataar

285

qaybo dhan meeshii hore ka beddeshid, waxyaalo aad ka
maarantay aad ka reebtid, kuwo cusubna aad ku dartid.
Waxaa la dhihi karaa waa tifaftirka qoraalkii koowaad iyo
qoritaankii midkii labaad.

َ ٰ َ ْ َ َ ْ َ ّ َ َ ْ َ َ ٰ َ َ ْ ُ َ َ َ َ َ َّ َّ ُ ْ َ
‫واذكر ربك إِذا نسِيت وقل عس أن يهدِي ِن ر ِب ِلقرب مِن هذا‬
َ
24 ‫َرش ًدا‬

Xus Rabbigaa haddii aad hilmaanto, dhehna: Rabbigay
waxa uu igu duwi doonaa mid kan ka hanuunsan.

NUUN 286

KHITAAMUHUU MISKUN

ْ
َ َ َْ َ َ
َ
ٌ ‫ام ُه م ِْس‬
ُ ‫خ َِت‬
26 ‫ك ۚ َو ِف ذٰل ِك فل َيت َناف ِس ال ُم َت َناف ُِسون‬
Sidii aad bilowgii wax macaan ugu soo jiidatay akhristaha,
dhammaadkana afkiisa macaan kaga tag.
Shaaha geedaha leh ee la cabbayey iyo dhirta ubaxa
leh ee ku hareeraysnaa daaradda ay fadhiyeen, qorraxda
sii liicaysey iyo midabbada ay guriga derbiyadiisii caddaa
u yeelaysey, waxay sameeyeen muuqaal lagu nasto oo
sheekadu si raaxo leh ugu soo maaxato. Roob cirka ka soo
muuqday ayaa kala kiciyay fadhigii. Muumino ayaa tiri,
“Khayrka roobkaasi la curan doono, Ilaahay mid Soomaali
raadkii colaadda ka soo doojiya ha noogu soo daro.”1

Suuradda an-Najm (wan-Najmi) waa dood isla socota.
1

Dhammaadka Soodoog—Cabdulqaadir Diiriye.

NUUN 288

Markii uu Nebigu scw ku akhriyay Mushrikiintii
Quraysheed, ee uu soo gaadhay dhammaadka amraya
in ay Alle u sujuudaan oo ay caabudaan, ayaa uu Nebigu
scw sujuuday, Muslimiintii la joogayna waa ay sujuudeen,
Mushrikiintiina waa ay la sujuudeen. Dadkaasi sida ay
afka u fahmayeen iyo qaabka suuraddu u dhigan tahay iyo
ereyada ay adeegsatay iyo dooddeedu waa kuwo dareenka
qofka la wareegaya, ugu dambaynna marka amarkaasi
dhegta ku dhaco, waxa ay u badan tahay in jidhku dareen
la’aan uu toos u hoggaansamayo.

ْ
َّ
ْ َ‫ف‬
ُ ‫اس‬
۩ ‫ج ُدوا ِلِ َواع ُب ُدوا‬

Sidaa oo kale ayaa suuradda al-Qiyaamah marka ay ka
hadasho nafta, kawnka, geerida, abuuridda…iyo awoodaha
Alle ee intaa la xidhiidhay, waxa ay ku dhammaanaysaa
su’aal: Midkaasi miyuusan awoodin in uu nooleeyo
maytida? Waa su’aal qofka ku hadhaysa dareenkiisa oo ka
fekersiinaysa.
Suuradda al-Mudafifiin ayaa iyaduna marka ay ka
hadasho sida ay gaaladii Mushrikiintu u yasayeen, u
quudhsanayeen, ugu qoslayeen Mu’miintii, ee ay wax uga
sheegayeen una dhaleecaynayeen… waxa ay u boodaysaa
aakhiro oo labadii kooxood xaaladdoodii isweydaarsatay—
waa Mu’miniintii oo sariiro ku dangiiga oo gaaladii ku
qoslaya. Ka dibna waxa ay ku dhammaanaysaa: gaaladii ma
lagu abaalmariyay wixii ay samayn jireen? Jawaabtu waa:
HAA.

khitaamuhuu miskun

289

َ ُ ْ ُ َ ُ َّ ُ ْ َ ّ ُ ْ َ
36 ‫ار َما كنوا َيف َعلون‬
‫هل ثوِب الكف‬

Haddii qoraalku jiraal yahay, sidii war, taariikh,
taariikh nololeed, iyo wax u dhigma, hadal xigasho ah oo
dhammaadka ku habboon ayaa aad ku soo afmeeri kartaa,
sida uu tilmaamayo qoraaga On Writing Well: “But what
usually works best is a quotation.”2

2

On Writing Well, b.65.

NUUN 290

XIGASHO

“Deelleyda maansada markay damacdo laabtaadu
Dembi inuuyan kaa raacin baa lagu dedaalaaye
Dibnahaaga lamo baro mid aan lagu daawoobayne
Dabna laguma sii shido inaad demiso mooyaane.”
—Abshir Bacadle: Dibuheshiisiin.
o
“Dugsina male qabyaaladi waxay dumiso mooyaane
Cabdillaahi Suldaan Timacaddaa nooga sii digaye
Tixduu calanka ugu deeqay iyo dibuheshiisiinta
Iyo daacadnimaday nafluhu ugu duceeyaane
Diiwaanka taariikhda iyo danabka suugaanta
Inuu door ka galay baan hubaa doqoni waa mooge.”

NUUN 292

—Abshir Bacadle: Dibuheshiisiin.
Waxaa la yidhaahdaa: haddii aad wax soo xiganaysid
saxnaanta (‫ )الصحــة‬ku dedaal, haddii aad wax sheeganaysidna
daliil ku dedaal1. Waxa ay culamadu dhaheen: barakada
cilmiga waxaa ka mid ah in ciddii tidhi la xuso ee aan la
sheegan.

َ َ‫ِم ْن بَ َركَ ِة الْ ِعلْمِ أَ ْن يُض‬
‫اف الْ َق ْو ُل إِ َل قَائِلِ ِه‬
Waxaa Sufyaan ath-Thawrii laga soo weriyaa: faa’iidada
oo aad u sheegto ciddii lahayd, waxa ay ka mid tahay ka
runsheegga cilmiga iyo shukrigiisa, in aad ka aamustaana
waa cilmigii oo laga beensheegay lagana abaaldhacay.
Imaam Nawawi isna sidaas oo kale ayaa uu ku
tilmaamayaa Bustaanul Caarifiin: naseexada waxaa ka
mid ah in faa’iidada loo sheego ciddii tidhi, qofkii sidaa
yeelana cilmigiisa iyo xaaladdiisa waa loo barakeeyaa, kii
qariya hadalka uu dadka kale ka soo qaatayna, waxa ay u
badan tahay in uusan dheefsan doonin cilmigiisa oo aan loo
barakayn, culamada sharafta lehna waa ay ku dedaalaan in
ay faa’iidada u sheegaan ciddii lahayd.
Ha iska weynayn cidda aad wax ka xiganaysid e, cid
kasta wixii aad ka faa’iiddo u sheeg. Ibnu Salaax waxa uu
Culuumul Xadiis ku sheegayaa: waa in uusan ka santaagin
in uu ka qoro cid ka hoosaysa (maqaam ahaan) wixii uu ka
faa’iiday. Waxa uu soo xiganayaa sheekhii imaam Shaafici
ee Wakiic ibnul Jarraax: ninka xadiiska ku hawlani heer sare
ka gaadhi maayo ilaa uu wax ka qorto cid ka sarraysa, cid
1

‫ القراءة املثمرة‬،‫عبدالكريم بكار‬-b.82.

xigasho

293

dhiggiisa ah, iyo cid ka hoosaysaba.
Marka aad aqoon urursiga ku jirtid, wax kasta xaabso,
hadhow marka aad qoraysidna kala huf oo intii waxtar
qoraalkaaga u leh ka xulo.

‫ َوإِذَا َح َّدث َْت فَ َفتِّ ْش‬، ‫إِذَا كَتَ ْب َت فَ َق ِّم ْش‬
Marka aad qoranaysid xaabso. Marka aad gudbinaysidna
xulo.

Xilliga wax barashada iyo baadhitaanka, haddii aadan
xeeldheere is-huba ahayn, sheekhu waxa uu ku talinayaa
in aadan naqaysan waxa aad qaadanaysid e, aad xaabsatid
wixii aad heli kartid. Laga yaabee in wixii aad ka tagtay
aad u baahan tahay ee aadan hadda dareensanayn. Sheekhu
waxa uu soo xiganayaa Cabdullaahi ibnu Mubaarak iyo
Yaxyaa ibnu Maciin oo muujinaya in naqaysigaasi murugo
iyo isciilkaambi ku dambayn karo haddii wax loo baahnaa
sidaa lagu lumiyo.
Xigashada habboon iyo qaabka ay tahay in aad tixraaca u
diiwaangalisid, waxa ay ku xidhan tahay nooca qoraalka iyo
ujeedkiisa. Qoraallada akadhemigga ahi waxa ay leeyihiin
habab xigasho oo kala duwan, badanaana waa in la sheego
magaca cidda qortay, magaca tixraaca, taariikhda, bogga,
madbacadda, iwm. Wixii aad internetka ka heshay waxaa la
raaciyaa taariikhdii aad heshay.
Ugu dambayn, intii karaankaaga ah ku dedaal in
aad xigatid Soomaali, xitaa adiga oo ka maarmi kara,
maxaa yeelay waxa aynu u baahan nahay in aynu
dhiirrigalinno isweydaarsiga iyo tarminta aqoonteenna iyo

NUUN 294

waxsoosaarkeenna; dhiirrigalinta, iyo in aynu dib u dhisno
kalsoonidii aynu isku qabnay, intii aynu hadal shisheeye
uun tixgalin lahayn.

HUFID IYO
HAADIN

NUUN 296

TIFAFTIR

Qoraalka marka aad dhammaysid waxaa kuu bilaabmaysa
hawsha adag ee tifaftiridda wixii aad qortay. Qoraalku
kama maarmo dib ugu noqosho, habayn, sixid, qurxin, iyo
naashnaashid badan. Wax badan oo aad ka ilduuftay markii
hore ayaa aad ku saxaysaa dib-u-qorista labaad. Aragti ama
erey markii hore kula qummanaa ayaa laga yaabaa in aad
tuurto marka saddexaad. Waa halka quruxda iyo bilicda
qoraalku ka dhismaan. Haddii uusan waqtigu kugu yarayn,
qoraalkii meel iska dhig oo dhawr maalmood ka dib ku
noqo. Indho kale ayaa aad ku arkaysaa, lagana yaabee in aad
isweydiiso meelaha qaar ciddii qortay!
Mar baa tifaftirku ka dhibaato badan yahay qoraalka
koowaad. Al-Jaaxid waxa uu leeyahay: waxaa laga yaabaa
in curinta toban warqadood ay kaaga fududaato hagaajinta
meel qalad galay, ama ku kordhinta erey dhiman.1
1

‫كتاب الحيوان‬, bb.55.

NUUN 298

Qoraalkii aad dhammaysay nuqul cusub ka samayso kii
horana meel dhigo, oo isa sax inta aan lagu sixin. Hadal
waa mergi hadba meel u jiidma, oo nin si u yidhi ninna si
u qaaday. Caano aan fiiqsi loo dhamin iyo hadal aan fiirsi
loo odhanna, labaduba feedhahay wax yeelaan ayaa la yidhi.
Mar kale waa tii la yidhi: ama afeef hore lahow ama adkaysi
dambe. Aad uga fiirso qoraalkaaga inta aadan dadka hor
keenin.
“Irdho qaado aashaana soco, aayar hadalkaaga,
is-ogow afkaagana yasiro, edebi waa doore.”
—Saahid Qamaan.
Al-Khadiib al-Baqdaadii waxa uu yidhi: qofkii wax qoraa
caqligiisii ayaa uu dadka xeedho u soo saaray.2

.‫من صنف فقد جعل عقله عىل طبق يعرضه عىل الناس‬
Halka Ibnul Jawzii uu leeyahay qoraalku waa ilmahaagii
oo waaraya.

‫فان تصنيف العامل ولده املخلد‬
Haddaba, caqligaagii ama ilmahaagii oo qaabdaran
dadka in aad soo hor dhigtaa waa ceeb. U fooldhaq oo
basaas yaan laga garan. Qofku isaga oo hurdo ka kacay oo
aan is‑habaynin dadka ma horyimaaddo. Laakiin dad ayaa
diyaar u ah in ay caqligoodii oo rifrifan dadka hordhigaan
2

‫ الذهبي‬-‫سري آعالم النبالء‬

tifaftir

299

oo yidhaahdaan: akhriya. War bal waxa u shanlee, yaan laga
didin foolxumadiisa e!
Hadal al-Jaaxid leeyahay ayaa macnihiisu yahay3: qofkii
raba in uu wax qoro, waa in uu wax u qoraa sidii in dadka oo
dhan ay cadowgiisa yihiin, wax kasta ay og yihiin, isagana
ku mashquulsan yihiin… bilowga hore qoraalku xiise ayaa
uu leeyahay waana lagu qamaamaa, laakiin marka naftu
miyirsato ee xamaasaddii degto ee uu dib u eego wixii uu
qoray, ayaa uu joogsanayaa oo dhiirranaantii ay ka duulaysaa
oo uu banjarayaa.
Bukhaari kitaabkiisu waxa uu muddada dheer u qaatay
waxa ay ahayd hagaajin iyo tifaftir joogto ah oo uu ku
waday. Arday habeen la joogay ayaa waxa uu yidhi dhawr
iyo toban jeer baa uu habeenkaa Bukhaari soo kacay oo inta
uu faynuuskii shiday qoraal ka shaqaynayay. Sidaa oo kale,
al-Muzani marka uu masalo tifaftirkeeda dhammeeyo oo
uu Mukhtasarkiisii ku daro, labo rakcadood ayaa uu tukan
jiray, sida uu sheegayo Dahabi.
Waxa aan hore u soo marnay in Ibnul Jawzii aad u
qoraallo badnaa, laakiin culamada qaar, sida Dahabi, waxa
ay ku eedeeyeen in uusan inta badan ku noqon jirin waxa
uu qoro oo sidaa qalad badani uga dhacay. Dahabi waxa
uu leeyahay: waxa uu qoray waxyaalo haddii uu cimri
labaad noolaan lahaa uusan tifaftirkooda iyo hagaajintooda
ka geyoodeen. Taa lidkeeda, Ibnu Casaakir taariikhdiisa
tifaftirkeedu waxa uu socday ilaa lix sano oo isaga iyo
wiilkiisu ay ka shaqaynayeen.
Tifaftirku dhawr heer oo mid walba kan hore ka
qotadheer tahay baa uu leeyahay. Inta aadan tifaftirin,
3

‫كتاب الحيوان‬, b.60.

NUUN 300

qoraalka hal mar isku wada akhri adiga oo calaamadsanaya
meelaha aad isleedahay hawl ayaa ay u baahan yihiin.
Waxaa laga yaabaa in aad qoraalka qayb ka mid ah dhawr
meelood ku soo celcelisay, ama qayb aad ka tagtay oo aad ka
ilduuftay, ama qayb ku jirta meel aysan ku habboonayn aad
aragtid, iwm. Kala shaandhee oo isku shaandhee. Wixii aad
hubtid in aadan u baahnayn ka saar. Wixii haysashadooda
su’aali ka taagan tahayna gaar u calaamadi oo daa marka
hore. Meeshii wax ka dhiman yihiin buuxi. Qaybtii u
baahan in meel kale loo raro qaad oo halkii ku habboonayd
dhig. Haddii aad u aragto lamahuraan, dib u qor meelaha
qaarkood.
Marxaladdan hore aad ha isugu hawlin higgaadda,
maxaa yeelay waxaa laga yaaba meel aad higgaaddeeda
waqti galisay in aad tuurtid oo aadanba u baahnayn.
Go’aannadaada tifaftireed ku dhis sida qoraalku u
abbaarayo ujeeddadiisii, mawduuciisii; sida uu ula hadlayo
ciddii loogu talagalay, iwm. Qoraalku ma qabanayaa
hawshii aad ka rabtay oo ma sidaa farriintii aad doonaysay
in uu xambaaro?
Meeshii cadhaysan ee aan cadho looga baahnayn iyo
meeshii hadalku kaa kululaadayba qabooji. Meeshii dood
ahayd ee leexatay toobiyaha ku soo celi. Hubi xogta iyo
macluumaadku in ay sax yihiin. Xigashadii habboonayd in
aad samaysayna iska eeg. Haddii kale waxaa laga yaabaa in
aad eedowdo.
Waxaa laga yaabaa in kala habayntani ay kugu dhaliso
in aad beddeshid bilowga iyo dhammaadka, oo aad heshid
qaybo kale oo ku habboon in aad qoraalka ku bilowdid ama
ku dhammaysid.

tifaftir

301

Haddii aad qoraalkii koowaad si xor ah u qortay, oo aadan
istifaftiraynin markii aad qoraysay, wax badan ayaa aad u
baahanaysaa in aad ka reebtid qoraalka labaad. Culaabtii
badnayd ee aad ku hishay iyo huubadii kaa raacday ka deji.
Qoraalku isaga oo dhammaystiran ayaa aan sidii la rabay
loo dheefsan karin, haddii uu isku dhex daadsan yahay, oo
dhismihiisu uusan hagaagsanayn.
Qaybaha kala duwan (erey, weedh, tuduc, cutub, iwm.)
waa in ay isugu xigaan sida ay isu raaci karaan. Xogtu ama
sheekadu, waa in ay si maangal ah u kala horrayso ee aan
bogagga lagu dul daadin uun. Waa in aadan akhristaha
marna bari la aadin marna bogox, mar cirka aadan ula duulin
marna aadan dhulka ku jiidin. Akhristaha oo kaa sugayay
in aad geel u heesto, ha ula iman hees gorayo. Warkii oo
kooban: ha wareerin akhristaha.
Waa in uu qoraalku habsami ku socdaa oo qaybba qayb
u dhiibtaa. Haddii kalagoynta loo baahdo, bogga ku muuji
oo qoraalka kala durki si akhristuhu ugu baraarugo in wax
isbeddeleen, calaamad lagu gartana u samee.
Xarrago
Dhismihii marka aad toosisid, alaabtiina aad kala habaysid
oo shay walba aad meeshiisii dhigtid, waxaa ku xigta
qurxintii iyo saxartirkii.
Qoraalka giiji oo ereyada aan macnaha waxba ku darayn
ka reeb. Meeshii laga yaabo in fahankeedu wejiyo bato ama
cid ku qalloocdo, bayaani oo mugdiga ka saar. Meelaha laga
yaabo in aad ku talaxtagtay faahfaahintooda, wax ka dhin.
U fiirso habdhaca iyo shubaalka qoraalka, oo hakadka,

NUUN 302

joogsiga, jiitinta iyo daliigta (dash), iwm., ku astaamee
meelaha habboon.
Higgaadda si fiican ugu fiirso oo meelaha aad isku qortay
iyo kuwa aad kala qortay aad ugu sii fiirso. Mar baa -ka/
ka ama -na/na aad erey ku qortay ama ka qortay macnaha
beddeli karaan. Xarfaha labalaabma ha ku turunturroon e
toosh aad u kaah badan ku ifi oo mugdiga ka ilaali.
Haddii aadan qoraalka koowaad hal mar wada
dhammayn, ee aad tifaftirtid hadba qaybtii aad dhammaysid,
isla heerarkan waa aad marin kartaa tifaftirka.
Guud ahaan, qoraalka koowaad ku dedaal in aad qortid
wixii kugu soo dhaca oo ha danayn sixidda iyo habaynta.
Biyaha qulqulaya iyo daadka soo rogmaday dhuro oo
weelasha ka buuxso intii uusan ku wada dhaafin, huubadana
ha ka welwelin. Biyo la’aan baa kugu dhici karta haddii
aad sugtid inta ay huubadu ku dhaafayso. Weelkii marka
uu kuu buuxsamo, ka shaqee sidii aad u kala sooci lahayd,
huubadana aad isaga daadin lahayd. Waa qoraalka labaad.
Qoraalka saddexaad waa sida adigii oo biyaha bayliya si
aad jeermiska uga dishid. Qaladka yaryar indho qudhaanjo
ku bidhiiqi.
Tifaftirka ka soo qaad qoridda koor. Bilowga yoolku waa
in geedkii rukun laga soo jaro oo la le’ekaysiiyo koortii la
rabay. Ka dib waa in gudihii la qaabeeyo. Ka dib waa in
codkii loo sameeyo dushana laga qurxiyo, hawsheeduna ma
dhammaato inta codka ay bixinayso laga raalli noqonayo.
Waa in aad garan kartaa waxa u baahan in la gooyo si
qoraalka qaabkiisii u soo baxo oo uu sidii koorta u yeesho
cod dheer oo baadisooc noqda.

tifaftir

303

Sugid
Hawl kasta oo aad qabanaysid, ku dedaal in aad sida ugu
wanaagsan u qabatid, adiga oo aan waxba ka hagranaynin.
Si sugan u fuli hawsha aad qabanaysid adiga oo cibaado
u niyaysanaya. Nebigu scw waxa uu yidhi: Alle waxa uu
jecel yahay in qofku marka uu hawl qabto uu si sugan u
qabto.

.‫إن الله يحب إذا عمل أحدكم عمال أن يتقنه‬

Fal aadane weligii ma dhammaystirmo, mana tobanoobo
e, iska ilaali in ay turxaanbixintu ku curyaamiso oo aad
weligaaba wax soo saari waydo. Al-Qaadi al-Faadil,
Cabdurraxiim al-Baysaanii, ayaa waxa uu leeyahay: qofku
marka uu maanta wax qoro, berri waxa uu is-odhanayaa—
haddii kan la beddelo waa ay fiicnaan lahayd; haddii intaa
lagu darana waa loo bogi lahaa; haddii kan la hormariyo
waa ay wanaagsanaan lahayd; haddii kan laga tagana waa ay
qurux badnaan lahayd. Sababtuna waa in fal aadane uusan
dhimaal ka bixin.
o
Qoraalku waa wax aad dhitaysatay oo adduun iyo aakhiraba
kuu oollaya (‫)ال تظلمــون وال تظلمــون‬. Ka fiirso. Ku dedaal runta,
caddaaladda, daacadnimada, ammaanada... Sida aqoonta la
dheefsadaa ay sadaqo socota kuugu tahay, ayaa qoraalkaaga
xumaha xambaarsanna xisaabtaada aakhiro u buuxinayaa
inta laga akhrinayo.

‫‪NUUN 304‬‬

‫َّ ُ‬
‫َ َ ُّ َ َّ َ َ ُ َّ ُ َّ َ َ ْ َ ُ ْ َ ْ ٌ َّ َ َّ َ ْ َ‬
‫ت ل ِغ ٍد ۖ َواتقوا‬
‫يا أيها الِين آمنوا اتقوا الل ولنظر نفس ما قدم‬
‫َ ُ َ‬
‫الل ۚ إ َّن َّ َ‬
‫َّ َ‬
‫الل َخب ٌ‬
‫ري ب ِ َما ت ْع َملون ‪18‬‬
‫ِ‬
‫ِ‬
‫‪o‬‬

‫آم ُنوا ُكونُوا قَ َّوام َ‬
‫ِين َ‬
‫۞ يَا َأ ُّي َها َّال َ‬
‫ِني بالْقِ ْس ِط ُش َه َد َ‬
‫اء ِ َّلِ َول َ ْو َ َ ٰ‬
‫ع‬
‫َ ِ ُ ْ َ ًّ َ ْ َ ً َ َّ ُ َ َ‬
‫َ ُ‬
‫ُ‬
‫اليْن َو ْالَقْ َرب َ‬
‫ِك ْم أَو ال ْ َو ِ َ‬
‫الل أ ْولٰ‬
‫ني ۚ إِن يكن َغن ِيا أو فقِريا ف‬
‫س‬
‫نف‬
‫أ‬
‫َ َ َ َ َّ ِ ُ ْ َ َ ِ ٰ َ َ ْ ِ ُ‬
‫َ ْ ُ ْ ُ ْ ُ َ َّ َّ َ َ َ‬
‫ب ِ ِهما ۖ فل تتبِعوا الهوى أن تعدِلوا ۚ ِإَون تلووا أو تع ِرضوا فإِن الل كن‬
‫َ ََُْ َ‬
‫ون َخب ً‬
‫ريا ‪135‬‬
‫بِما تعمل‬
‫ِ‬
‫‪o‬‬

‫ََْ‬
‫َّ َّ َ ُ ُّ ْ ُ ْ‬
‫َ‬
‫ُ‬
‫س ِطني ‪9‬‬
‫وأقسِطوا ۖ إِن الل يِب المق ِ‬
‫‪o‬‬

‫َ‬
‫َ‬
‫َ َْ‬
‫َّ َّ َ ْ ُ ُ َ ُ َ ُّ ْ َ َ َ‬
‫ات إ ِ ٰل أهل َِها ِإَوذا َحك ْم ُتم‬
‫۞ إِن‬
‫الل يَأم ُرك ْم أن تؤدوا المان ِ‬
‫ْ‬
‫َ َْ ُ‬
‫َّ َّ َ َ َ‬
‫َّ َّ َ َّ َ ُ ُ‬
‫ْ‬
‫َ‬
‫َب ْ َ‬
‫ُ‬
‫ي انلَّ ِ‬
‫اس أن تكموا بِالعد ِل ۚ إِن الل نِعِما يعِظكم بِهِ ۗ إِن الل كن‬
‫َسم ً‬
‫يعا بَ ِص ً‬
‫ريا ‪58‬‬
‫ِ‬
‫‪o‬‬

‫َ َّ َ َ َ ْ َ ُ َ ُّ َ َ‬
‫َّ ْ‬
‫ور ِإَوذا َم ُّروا بِاللغوِ َم ُّروا ك َِر ًاما ‪72‬‬
‫والِين ل يشهدون الز‬

tifaftir

305

NUUN 306

ASTAAMAYN

Astaamuhu waa qaar dhammaadka gala, qaar dhexda gala,
iyo qaar u dhexeeya. Dhammaadka waxaa gala joogsiga (.),
astaanta weydiinta (su’aasha; ?), iyo astaanta yaabka (!).
Weedh dhammaatay ayaa joogsi loo adeegsadaa. Haddii
hadalkaasi su’aal ku dhammaado waxaa joogsigii lagu
beddelayaa astaan weydiin (su’aal). Haddii hadalkaasi yaab
ku dhammaadayna waxaa booskii joogsiga galaysa astaanta
yaabka (!). Su’aal yaab wadata isu raaci labada astaamood
(?!), laakiin horreysii astaanta weydiinta. Astaanta weydiinta
iyo midda yaabka ha raacinnin joogsi (sax ma aha: ?. / !.).
Astaanta yaabka mid keli ah ayaa kugu fulan inta badan.
Iska yaree adeegsiga !!!.
Cinwaanka badanaa lama raaciyo joogsi, hakad iyo wixii
la mid ah oo waa laga qurux badan yahay.
Astaanta weydiinta waxaa kale oo loo adeegsan karaa in
shaki lagu muujiyo. Tusaale ahaan, haddii qof dhalashadiisi

NUUN 308

iyo dhimashadiisi la qorayo, laakiin midkood shaki ku jiro,
waxaa la adeegsan karaa: 192(?) – 1981. Astaantaa su’aashu
waxa ay muujinaysaa in aan sannadkaa la hubin.
Qoraalka dhexdiisa waxaa gala hakadka (,), dhibichakadka (;) iyo labada dhibcood (:).
Hakad
Hakadka shaqadiisa waxaa laga garanayaa magaciisa.
Waxaa loo adeegsadaa meeshii u baahan in lagu hakado.
Waa astaan aan adeegsigeedu lahayn xeerar aad u qeexan,
muran badanna ka dhasho. In badan adeegsigeedu waxa uu
ku xidhan yahay qoraaga iyo doorashadiisa.
Marka aad dhawr wax taxaysid, waxa aad booskii
xidhiidhiyayaasha (iyo, oo, ama, iwm.,) galin kartaa hakad
(Waxaa yimid Cali, Cabdi, Aamina, iyo Caasha). Hakadka
ugu dambeeya ee ka horreeya iyo, waxaa lagu magacaabaa
hakadka Okosfoodh (Oxford Comma), waadna ka
maarantaa haddii aadan rabin, laakiin marar badan in mugdi
galo ayaa uu qoraalka ka dhowraa. Haddii aad shayga ama
qofka siinaysid dhawr tilmaamood, u dhexaysii hakad kala
sooca: Cali waa nin gaaban, maarriin ah, xoog u dhashay,
socodkana dedejiya.
Waxaa kale oo loo adeegsadaa marka hadalkii socday
qayb faahfaahin ah la soo dhex galiyo, laakiin aan qaanso la
adeegsan: Cali wuxuu la socday saaxiibkii, Xasan, oo ka yimid
miyigii. Xasan waa faahfaahinta saaxiibkii.
Ereyada la soo gaabiyay, sida iwm., ikk., iqk., waxaa
habboon in joogsi la raaciyo, ka dibna hakad lagaga sooco
qoraalka ku xiga si aan ereyga ugu horreeyaa u weynaan.

astaamayn

309

Sidaas oo kale, ereyadan raaci hakad:
Tusaale ahaan, …. Laakiin,.... Haddaba,
Hadal qof yidhi marka aynu soo xiganaynana hakad
ayaa aynu adeegsan karnaa hadalkiisa ka hor: Hodan waxay
tidhi, “....”.
Hakadku marna ma galo hal erey dhexdiisa: su,aal iyo
faa,iido in la qoraa waa qalad.
Dhibic-hakad
Waxa ay u dhexaysaa joogsiga iyo hakadka, oo hakadkii waa
ay ka awood badan tahay, joogsina ma gaadhin oo weedhii
ma dhammaan.
Cudurdaarka waxa u badnaa in ciidankoodu u baqeen
shacabka oo naxariis darteed uga baxeen magaalada; in
koox iyaga ka mid ah Itoobiya lacag siisay oo dhinacoodii
dagaalka ka baxeen; in aanay ka bixin magaalada ee xeelad
dagaal ay maaggan yihiin, oo maalmaha soo socda laga
war sugo.

Halkanna waa weedh aan joogsi galayn, laakiin
qaybaheedii mid walbaa hakadyo wadato, markaa qaybahaa
waa in dhibic-hakad lagu kala soocaa:
Waxay sheegtay in Aamino iyo Cabbaas ay guursadeen
oo midkiiba labo ilmo ah leeyahay, ayna isku magaalo
deggan yihiin; in Fu’aad uu shaqo ka hayo Imaaraadka iyo
in Rawdo ay tacliinta sare hadda dhammaynayso.

NUUN 310

Qofka ay xulanayaan tilmaamaha ay ku raaci jireen
waxaa ka mid ahayd in uu yahay: qof daacad ah oo aan
laqdabo lahayn; codkar aan hadalku seegin, xaajadana si
bareero ah abbaartiisa uga yiraahda; geesi aan ka gabban
rididda go’aanka, sida ay la noqotana aan cidna uga
haybaysan; garyaqaan ah oo fahmi og xaajadu sida ay
tahay, halka ay ka timid iyo dhanka ay ku socoto; cadaali
ah oo aan eex iyo nin jeclaysi lahayn; samadoon ku dedaala
ilaalinta nabadda iyo joojinta colaadaha; deeqsi wax quura
oo aan caadaqaate ahayn; xishooda oo aan joogsan gole
ceebeed; dhowrsoon oo dhacdhaca iyo dheelliga iska
dhowra; deeqtoon oo aan hunguri weynayn, waxa dadka
gacantooda ku jirana aan u hamuun qabin; kelyo-adag oo
aanay duruufuhu dabcin; turriimo leh oo lagu soo hirto;
dabeecad iyo dul leh oo aan laga didin, deelqaafkuna
uusan diirin.
Waxay waayeen: waalid ka adkaada, una noqda hage;
macallin wax bara, tusaalana u noqda; bulsho fayow
indhana u noqota, iyo goobo ay waqtigooda firaaqada ah
uga faa’iidaystaan.

Tusaalayaashan waxa aan ka soo qaatay Soodoog
(Cabdulqaadir Diiriye) iyo Dhabannahays (Maxamed
Gaanni)
Labo dhibcood
Labada dhibcood adeegsigooda ugu badani waa in ay
muujiyaan wax soo socda oo hadal ama liis ah.

astaamayn

311

Waxaa yimid: …
Cali hadalkiisii waxaa ka mid ahayd: “...”
... dhawr qaybood: …
Daliig gaaban (en dash)
Waxa ay in yar ka dheer tahay jiitinta gaaban (-),
adeegsigeeduna ma badna. Waxa ay ku habboon tahay in
loo dhexaysiiyo tirooyinka halkii jiitin laga adeegsan lahaa,
2020–2021, si ay lambarradu u kala durkaan.
Daliig dheer (em dash)
Daliigta dheer adeegsigeedu inta badan waa qurxin iyo
xarrago, waxa ayna gashaa meelo astaamaha kale loo
adeegsan karayay.
Farasku waxa lagu eryo wuxuu ugu neceyahay—baa la
yidhi—biciidka oo aan hore u daalin.

Halkan —baa la yidhi— waxaa la adeegsan karaa hakad,
laakiin daliigtan ayaa ka qurux badan.
Si aad u heshid nidaam cusub, dunida casriga ahna
la jaanqaada, waxay kaaga baahan tahay in dhammaan
xubnaha bulshada—oo kala cimri iyo marxalad ah—ay
kula fahmaan nidaamka dunida maanta ka shaqeeya, ayna
noqdaan dad aad adigu saami weyn ku leedahay aragtida
ay noloshooda ku qaabaynayaan.
Haddii cidda wax dooranaysaa ay tahay bulshada,
codayn shakhsi ahna ay dhacayso—xisbiyadu waa qabiil

NUUN 312

e—ku guuleyso in halbeeggoodu uu ka sare maro reer,
oo xisbiyo aragti ay isu keentay, barnaamijyo loo riyaaqo
lehna samee.

Hakad haddii la galin lahaa, kalago’ aan habboonayn
ayaa hadalkii ku imanaya.
xantooduna kaama hari doonto—waa haddiiba ay ku
gubayso e.
Waxa aad isu tihiin in aad fahamtaan ayaad ku dawoobi
lahaydeen, balse idiin ma suuroobayso—dammanaantiinna
aawadeed.

Jiitin gaaban
Jiitinta gaaban waxa aynu ku soo marnay qaybtii higgaadda
oo ay ereyada lammaane ka dhigaysay. Halkan waxa aan
ka xusaynaa in aan u adeegsan karno marka aan tiro iyo
xarafyo israacinayno: 1995-kii, 80-meeyadii, iwm.
Qaws/ Bil
Qawska waxaa gaar loogu soocaa faahfaahinta dheeraadka
ah ee weedha la socota, ama erey la macnaynayo, iwm., sida:
qof mukhlis (daacad) ah.
Haddii aan soo xiganayno cid kale, wixii aan ku darno
ama ka saarno, uma adeegsan karno qawska caadiga ah e,
waa in aan adeegsanno midka afargeeska ah [...].
Tusaale ahaan:

astaamayn

313

“Marka falku isku soo ururayo, qaybta la xadfayo
[goynayo] waa salka fal ahaansho (ah).”

[goynayo] waa fasiraad aan ku daray. Qoraaga ayaa
adeegsanaya (...).
Haddii aan isla weedhaa qaab kale u xigto, oo aanan rabin
in xarafka ugu horreeyaa weynaado, waxa aan u dhigayaa:
“[m]arka falku isku soo ururayo, qaybta la xadfayo waa
salka fal ahaansho (ah).”

Haddii aan qayb dhexda ah ka tagayo, waa in aan
muujiyaa aniga oo ku daraya [...].
“Marka falku isku soo ururayo, qaybta la xadfayo waa
[...] (ah).”

Qaybta Anshaxa iyo Fanka ayaa aan ku soo xigtay hadal
Sheekh Mustafe leeyahay. Ereyga Carabiga ah ee adab ayaa
uu adeegsanayay isaga oo ka hadlaya suugaan. Markaa af
Soomaaligii ayaa aan adeegsaday waxa aanna ku muujiyay
[...] meelihii tarjumaadda awgeed beddelmay, oo adab waa
magac lab suugaanna waa magac dheddig.
“... qiimo badanna ma samaynay[s]o.
... [Suugaantu] waa waxa waxaa lagu qurxiyo. ...
[Suugaanta] labo shay baa [ay] ka warra[nt]aa baa ay
yidhaahdaan: xaqa iyo jamaalka.”

NUUN 314

Xigasho hadal
Hadalka aan soo xiganayno, ama haddii aynu sheeko
qoraynno hadallada dadka, waa in lagu muujiyo kolmo ‘...’
ama kolmo-lammaan “...”.
Haddii qof hadalkiisa uu ku soo dhex daro qof kale
hadalkiisa, waa in aan ku kala soocnaa labadan nooc.
Cabdi waxa uu yidhi, “Jaamac baa intuu xilli dambe noo
yimid yidhi, ‘raalli ahaada waan soo daahaye’”.
Saddexda kolmood ee isku xigaa waa labadii hadalka
Cabdi ku xidhmayay iyo midkii hadalka Jaamac ku
xidhmayay.
Saddex ... (ellipsis)
Meeshii hadal ka maqan yahay, sida in aadan soo wada
xigan hadalkii ee aad qayb dhexda ah ka boodday, waa in
aad ku muujisaa saddex dhibcood oo isbarbaryaal … Haddii
hadalka ka horreeyaa uu joogsi ku dhammaaday, waxa ay
noqonayaan afar dhibcood oo midka hore joogsigii yahay.
Ha ka badin saddex hana ka yarayn. Saddexnimadaas ayaa
ay astaan ku yihiin.
Qof hadlaya oo hadalkii laga dhexgalay ama uu ka kala
go’ayna waa aad u adeegsan kartaa in aad dhammaadka
ku muujisid ... Waxaa kale oo halkan aad u adeegsan
kartaa daliigta dheer— oo aad ku xejisid kolmihii hadalka
xigashada ah muujinayay.

astaamayn

315

o
Tirada Carabiga		

Tirada Roomaanka

1					I
2					II
3					III
4					IV
5					V
6					VI
7					VII
8					VIII
9					IX
10					X

NUUN 316

HIGGAAD

NUUN 318

ISKU QORID IYO KALA QORID

Hadalku waa uu isdhexgalaa oo ereyadii ayaa isku darsama,
waxaana in badan meesha ka baxa xarfo ama ereyo. Laakiin
marka hadalkii dhihid ka tago ee uu dhigid iyo qoraal galo,
waa in ereyadii iyo xuruuftii sidoodii loo qoro, gaar ahaan
marka qoraalku ku socdo qaab rasmi ah oo aan lahjad gaar
ah ku dhisnayn.
Maxamed Xaaji Xuseen Raabi1 marka uu kala saarayo
hadalka iyo qoraalka waxa uu leeyahay, “…qoraalku waxa
uu leeyahay hab fidsan oo eray kasta ay laga ma maarmaan
tahay in uu gooni u qormo,…”2. Waxaa kale oo uu leeyahay
waa “…in la kala qoro labada eray ee kala qayb hadal ah.”3.
Qoraagu waxa uu xusayaa labo xeer oo isku qoridda iyo kala
qoridda aan looga maarmin:
1
2
3

Habka Qoraalka, 1977.
b.16.
b.62.

NUUN 320

Xeerka 1: “eray la ma kala qori karo, haddii macnihiisu
doorsoomayo ama jabayo.”
Xeerka 2: “haddii eray laba eray laga dhigo, labada eray
ee dhashay waa in ay ka mid noqon karaan qaybaha hadalka
(parts of speech) ee afkaas.”4
Haddaba, sax ma aha in ereyga gargaar loo qoro gar gaar.
Kala qoriddan waxaa ka dhashay labo erey oo kale (gar,
gaar).
“Maxaydin hayeydin helay” [Cali Sugulle] markii ugu
horreysay ee aan akhriyay meel aan u qaado ayaa aan garan
waayay. Dad afka iiga aqoon badan baa aan weydiiyay,
iyagiina waa ay fahmi waayeen. Mar dambe ayaa aan
fahmay in ay tahay: maxaa idin haya oo idin helay.
Baydkan “Allow garansii nin moog.” [Gaarriye] ereyga
garansii haddii aan sidaa la isugu qorin, ee loo kala qoro
garan sii, waxaa soo baxaya wax kale: waxaa lagu faray in
aad qof siisid garan.
Dhagax dhig iyo dhagaxdhig waa kala macne. Dhagax dhig
waa fal amar akhristaha la farayo in uu dhagax dhigo. Halka
dhagaxdhig yahay magac gadaalna uu ka raaci qodob, sida
astaanta u ah magacyada (dhagaxdhigga, dhagaxdhiggii...).
Meelahan oo kale magacu waa uu isku qormaa halka falku
kala qormayo.
Magac			Fal
Kudayasho			Ku dayo
Waxtarka			
dadka wax tar
Iskudayga cusub		
isku day kabahan
ballanqaadkii samee
ii ballan qaad
4

b.3.

Isku qorid iyo kala qorid

321

Dhakhaatiirta uur ku jirta iyo Dhakhaatiirta uur-kujirta (uur-ku-jir hadda waa magac wata qodobka -ta)
hadal ahaan ma kala soocna. Laakiin marka la qoro labo
macne oo kala fog ayaa ka dhalanaya isku qoridda iyo kala
qoridda. Dhakhaatiirta uur ku jirta (dhakhaatiir uur ku jirta
ayaa uu tilmaamayaa), halka dhakhaatiirta uur-ku-jirta ay
tilmaamayso dhakhaatiir ku takhasusay uur-ku-jirta. Waxa
aan adeegsanaynaa jiitin si aan u muujinno lammaaninta
ereyada halka macne xambaarsan, laakiin qoraal ahaan waa
aan ka maarannaa oo waxaa innagu filan uurkujir.
Haddii aadan guri lahayn… waxa ay ka hadlaysaa
lahaansho. Haddii aan cunto la hayn… waxa ay ka hadlaysaa
hayn. Hadal ahaan isku si ayaa loo dhahayaa, laakiin macne
ahaan waa ay kala duwan yihiin, qoraal ahaanna waa labo
erey oo kala duwan. Midka hore waa hal erey, midka
dambana waa labo erey: la iyo hayn.
Socodkii ayaa uu ku daalay, haddii aan ku iyo daalay isku
qoro waxaa soo baxaya erey macne kale leh: kudaal (baxsad,
carar).
In taa la helo… halkan taa waa magacuyaal tilmaame,
sida arrintaa.
Intaa i sii… -taa waxa ay tilmaame u tahay in oo halkan
macnaheedu yahay qayb (qaybtaa i sii).
o

NUUN 322

-ka/ka
“Idinka ayaa soo daahay”—idin waa magacuyaal waxaana
raacay qodobka -ka oo ay tahay in lagu qoro. Laakiin
“waxaa idin ka dhexeeya dalka” la iskuma qori karo idin iyo
ka, maxaa yeelay ka-dani ma aha qodobkii magacyada raaci
jiray.
“Maamul kii hore…” iyo “maamulkii hore…” waa kala
macne. Tusaale kale waa: saaxiib kan oo kale lama heli karo
iyo saaxiibkan oo kale lama heli karo. Mar waxa laga hadlayaa
waa saaxiib aan wax la mid ah la heli karin, marna saaxiib
ayaa lala hadlayaa oo looga warramaya wax (kan) aan wax
la mid ah la heli karin.
“Idinku soo noqda berri”—idinku waa magacuyaal iyo
qodob iswata. Laakiin iskuma qori karno marka aynu
qorayno “armuu idin ku soo noqdaa berri!”.
“Hebel ninka fiican Ilaahay ha innoogu beddelo”, -ka haddii
magaca lagu qoro oo ay dibkabe noqoto, waa qodob nin
ka dhigaya mid la isla yaqaanno. Qoraalka korana ma
gudbinayo macnihii looga jeeday. Waa kee “ninka fiican”?
Ka-da halkan ku jirtaa ma aha qodobkii magaca raacayay
ee waa qurub horyaal meeleeye (preposition: better than)
ah oo ay tahay in gaarkeeda loo qoro: “hebel nin ka fiican
Ilaahay ha innoogu beddelo.”
Labada ka oo wada socda eeg: ninka ka fiican waa kee?
Waa nin dadka ka mid ah.
Tan waxaa la mid ah: “idinka ayaan la hadlayaa” iyo
“waan idin ka hadlayaa”.
“Ku sii dar tu kaaga daran.” [Hadraawi] —halkan tu waxa
ay u taagan tahay mid; ku sii dar mid kaaga daran. Haddii

Isku qorid iyo kala qorid

323

aynu u qorno dar+tu, waxaa soo baxaya macne kale: ku sii
dartu kaaga daran. Ku sii dartu kaaga daran waa qalad.
o
ma/-ma
Ma mar waa qurub (qurub diidmo, qurub su’aaleed,...) gaar
u taagan oo ereyada kale ku qormo ama ka qorma, marna
waa qayb ereyga ka mid ah.“Heblaayo khayrka ma diiddo” iyo
“heblaayo nin baa madiiddo u sameeyay!” waxaa ka soo baxaya
labo macne. Madiiddo (maddiiddo waa qoraal kale) magac
weeyaan waxaana loo qorayaa hal erey ahaan. Sidaa oo kale,
ma hiigaan iyo mahiigaan kala macne in ay yihiin waxaa
qoraalka ku muujinaysa isku qoridda iyo kala qoridda (ma
hiigaan: diidmo). Mashaqayn iyo ma shaqayn waa labo
macne oo aad u kala fog. Sidaa oo kale, malaha (malayn)
iyo ma laha (diidmo lahaansho) waa kala labo walow dad
badan isku si u qoraan.
Qurub su'aaleed marka ay tahay waa sida: buugga ma
akhriday mise waad iska sidataa? Sidaa oo kale, ayaanma?
Goorma? Qofma?... -ma ku jirtaa waa noocaas oo dibkabe
noqotay.
Farqiga arrimahan u dhexeeya waxaa la dareemayaa
marka la qoro, in la isku dhex walaaqaana waa gef ka
dhashay odhaahda in: afka loo dhigo sida loo dhaho, taas
oo marar badan keenta in aan ereyadii la qorin e codadkii
qofba sida uu doono isugu daro. Isku qoridda iyo kala

NUUN 324

qoriddu saamayn ayaa ay macnaha ku leedahay waana in
laga fiirsado.
o
Marka aynu wax akhrinayno, ereyada waa aynu isku
qabannaa mar kasta oo qofka akhriskiisu batana tani waa ay
u fududaataa. Kala qoristu waxa ay keeni kartaa hakad aan
loo baahnayn oo akhrintii caqabad ku noqon kara. Taasi
waxa ay innagu duwaysaa in aynu yarayno kala googoynta
qoraalka. Laakiin waxaa iyaduna jirta in isku qoristu soo
saarto erey dheer oo ay akhrintiisu adkaan karto. Ereyada
qaar laga yaabee in bilowga la dhibsado laakiin hadhow la la
qabsado. Guud ahaan, isku qoridda iyo soogaabinta ereyada
ee hadalka u dhow waxa ay ku macaan yihiin sheekooyinka
loo qoro sida hadalka.
o
isis- waa magacuyaal celis oo muujisa in yeelaha iyo layeeluhu
isku qof yihiin (isqari, isdhiib) ama ay wax isdhaafsadeen
(is-arkay, isjeclaaday). Ku qor waxa ka dambeeya. Haddii
uu shaqal yahayna jiitin gaaban u dhexaysii.
is- marka ay raacaan horyaallada u, ku, ka, la, waa ay
ku qormayaan: isu, isku, iska, isla. Qurub kale mooyaan e
(sida: isu+ma = isuma), wax kale ha ku xidhiidhin kuwan oo
gaarkooda u qor.

Isku qorid iyo kala qorid

325

o
na/-na
Mar waa magacuyaal marna waa xidhiidhiye. “Marka da’i
na xagato…” — halkan na waa magacuyaal wadar layeele
u taagan gaarna u qormaysa. Da’ina dhibteeda leh— halkan
-na waa dibkabe xidhiidhiye ah oo ay tahay in la raaciyo
waxa ka horreeya. Waxa ay la mid tahay -na ku jirta ereyga
gaarna ee kor ku qoran. ‘Wuu na eegay wuuna na taabtay’
waxaa ku jira labadii nooc.
Marna waa qurub diidmo: meelna lagu dayn maayo...;
cidna ha oggolaan,...
o
ha-/ha
Gaarkeeda u qor haddii aysan raacayn qurub kale oo aan
la ahayn. Ha+u hadalka waxa ay dhaliyaan dhawaaqa
haw, waana sababta ay dadka qaar u qoraan Ilaahay haw*
naxariisto, marka ay qof u tacsiyaynayaan. Waxaa sax ah in
ha u naxariisto la qoro. Waxaa la mid ah: ha u sheego.
Ha mar waxa ay noqonaysaa qurub diidmo: naga tag oo
ha soo noqon! Marna waa talo: ha u naxariisto, ha u sheego,
ha waarto. Middan dambe haddii la isku qoro (hawaarto)
waxaa ka dhalanaya macne cusub: haweenay u fadhida
qaabka hawaarsiga.
o

NUUN 326

-darro
Dibkabaha -darro ku qoro ereyga uu la socdo: aqoondarro,
qaabdarro, xilkasdarro..
o
Qurubyada
Saddex qaab ayaa qurubyada loo wajihi karaa:
1. Ka la qorid ( ka ga ma, ka la...)
2. Isku qorid kooban (kaga ma, kaga la...)
3. Isku qorid buuxda (kagama, kagala...)
Kala qoriddu mar naxwe ahaan ma qummana, marna
waa loo baahan yahay si dhawaaqa loo dhowro, marna waa
laga qurxoon yahay (ka ga ma na tagi karo).
Ka ga naxwe ahaan ma qummana, sababtuna waa in ga ay
asal ahaan ka timid ka oo haddii la kala qorayo waa in ka ka
loo qoraa. Meelaha ga ku jirtaa waa sidaa. “Laga la quusay”
haddii la kala qoro, “la kala quusay”, waxaa soo baxay macne
kale.
Marka kala qoriddu habboon tahay si dhawaaqii uusan
u lumin waa sida ha la, oo marka la isku qoro (hala), ay
L-du luminayso dhawaaqii adkaa una dhowaanayso ereyga
Carabiga ah ee Hala ‫هــا‬.
Isku qoridda buuxdaa mar kasta ma qurxoona (kagamana,
kagala), laakiin meelaha qaar waa qasab. Kama haddii aan
isku qorno, haddana aan u baahanno xidhiidhiyaha -na,
waa aan ku qoraynaa: kamana, waayo -na xidhiidhiye ahi

Isku qorid iyo kala qorid

327

gaarkeed uma qoranto (kama dheera kamana cusla).
Haddaba, isku qoridda kooban ayaa qurxoon meelaha
qaarkoodna naxwe ahaan qumman.
Horyaallada ka, ku, la, i, u, iwm., waxaa habboon in
keligood la qoro oo aan lagu lammaanin ereyga ka dambeeya
(ma aha: kadambeeya). Tusaale: madaxaa ixanuunaya, ugaara,
umalayn maayo, kuhadlay, ladhahaa, ... ka daa ha isku qorin
e waana qalad qoraal ahaan. Kaddib haddii aad qortid,
maxaa keenaya in aad kahor u kala qortid ka hor? Kamid
haddii aad isku qortid, maxaa keenaya in aad kala qortid
lamid? Waxaa habboon: u sheegay, ku jirta, ka saar, la jooga.
Laakiin, ugaar ah, idaa, utag… ma aha adeegsi qumman. U
iyo gaar haddii la isku qoro waxa soo baxaya ereyga ugaar/
ugaadh. War i daa, iyo ma idaa… waa kala duwan yihiin.
Marka ay horyaalladu israacaan, isu raaci laba-labo:
ka + la= kala
ka + ma= kama
ka + ka = kaga
la + ka = laga
u + ku = ugu
i + ka = iga
u + ku = ugu
u + ka = uga
u + la = ula
ku + ku = kugu
ka + ka = kaga

NUUN 328

ka + la = kala
ku + la = kula
la + ka = laga
la + ku = lagu
la + ula = loola
la + kaga = lagaga
la + kula = lagula
la + kala = lagala
i+ kala = igala
na + kala = nagala
ku + kula = kugula
na + kula = nagula
na + kaga = nagaga
ina + kala = inagala
i + ku = igu
i + ka = iga
na + ku = nagu
na + ka = naga
Uu iyo aan isku dhafmay ayaa dhaliya uusan. Markaa
lama kala qori karo, uu san waa qalad.
Falkaaliyayaasha doonaa, karaa, leh, iyo wixii ka farcama
gaarkooda u qor. Jiray, jirtay, jirnay, lahaa, lahayd, doonay,
doontay, ... Marka ay falkaaliyayaal noqdaan macnahoodii
asalka ahaa ma wataan e waa ay lumiyaan. Karaa, kartaa,

Isku qorid iyo kala qorid

329

karnaa,... macnahoodii ma lumiyaan. Waxaa iyagana gaar
u qormaya rabaa, rabnaa, rabtaa,... gaadhay (gaaray; dhici
gaadhay), gaadhnay, gaadheen,... la’ waxa aan ugu tagaynaa
qaybta Ahaanshaha.

NUUN 330

AHAANSHO

Ah, ahay, nahay, tahay, yahay, yihiin, tihiin, ahaayeen,
ahaadeen, ahaydeen, ahaaday, ahaanaya,…iwm,

Ereyadan kor ku xusan waxa ay ka farcameen “ah”, waxa
ayna muujiyaan ahaansho. Sidaas awgeedna waxaa
lagu magacaabaa fal ahaansho ama falka ah. Waxa ay af
Soomaaliga ugu jiraan halka ‫ كان‬ay af Carabiga ugu jirto, af
Ingiriisigana uu ugu jiro verb to be (am, is, are, were).
Siyaabo kala duwan ayaa uu u qormi karaa falka
ahaanshuhu. Isku qoridda iyo kala qoridda xeerarkii aynu
ku soo marnay ayaa aynu ku dhisaynaa qoraalka falka
ahaansho.
Falka “ah” iyo Magacuyaal
Falka ah haddii uu raaco magacuyaal dad, keligii ayaa gaar
loo qorayaa: waxaan ahay, waxay tahay, waxaan nahay,

NUUN 332

waxay yihiin, wuxuu yahay, iwm.
Falka “ah” iyo Tilmaame (sifo)
Waxa aan ku tusaalayn karnaa tilmaamaha fudud oo la
raaciyay falka ahaansho: ahay, nahay, tahay, tihiin, yahay,
yihiin.
Waa aan fudud+ahay
Waa aan fudud+nahay
Waa ay fudud+dahay
Waa aad fudud+dihiin
Waa uu fudud+yahay
Waa ay fudud+yihiin
Waa aan fudud+ahay marka lagu dhawaaqayo, d iyo a waa
ay isku xigaan, oo d waxaa loogu dhawaaqaa in ay kordhigan
tahay e (-da), ma reebna. Sidaas awgeed, haddii la kala qoro
waxaa meesha ka dhalanaya in d la reebo oo lagu joogsado,
meeshana la soo galiyo hakad dheeraad ah. Mar kasta oo ahay
gaar looga qoro tilmaanta ka horraysa, hakadkani waa uu
imanayaa: noolahay/ nool ahay, yaabbanahay/ yaabban ahay,
iwm. Sidaas awgeed, ahay waa in lagu qoraa tilmaanta ka
horraysa: noolahay, yaabbanahay, dheerahay, dhuubanahay,...
si hakadkaas codeed ee dheeraadka ah meesha looga saaro.
Waa aan fudud+nahay, waa uu fudud+yahay, iyo waa ay
fudud+yihiin haddii la kala qoro (waa aan fudud nahay) iyo
haddii la isku qoro (waa aan fududnahay) waa isku mid.
Maadaama asalku yahay in erey kasta gaarkiisa loo qoro,
waxaa habboon in la kala qoro: waa uu fudud yahay iyo waa

ahaansho

333

ay fudud yihiin.
Waa ay fudud+dahay iyo waa aad fudud+dihiin waxaa
ku yimid isbeddel codeed, oo asalku waxa uu ahaa waa
ay fudud+tahay iyo waa aad fudud+tihiin, ee t-dii ayaa
isu beddeshay d-. Sidaas awgeed, maadaama isbeddelka
codeed (t>d) uu ku yimid isu imaatinka d+t (idqaam
dhammaystiran: ‫ لَ َه َّمــت طَّائِ َفـ ٌة‬, ‫) َولَ أَنَــا َعا ِبـ ٌد َّمــا َعبَدتُّـ ْم‬, lama kala qori
karo, waana in loo qoro: waa ay fududdahay iyo waa aad
fududdihiin. Haddii la kala qoro waxaa qasab ah in loo qoro
waa ay fudud tahay iyo waa aad fudud tihiin, mase aha sax,
maxaa yeelay dahay iyo dihiin gaar u taagani afkeenna kuma
jiraan (eeg xeerka 2 ee Kala Qoridda iyo Isku Qoridda).
Tusaalayaal kale oo Maxamed Xuseen Raabi arrintan
kaga hadlay aan eegno [bogga 59]:
Waa madoobahay, [lama kala qori karo maxaa yeelayay
waxaa dhacay isbeddel codeed: u fiirso: madaw/madow >
madoo-]
Waa madaw nahay
Waa madawdahay
Waa madawdihiin
Waa madaw yahay
Waa madawdahay
Waa madaw yihiin
Waa ladnahay [lama kala qori karo maxaa yeelayay
waxaa dhacay isbeddel codeed: ladan > ladna-]
Waa ladan nahay
Waa ladan tahay
Waa ladan tihiin
Waa ladan yahay

NUUN 334

Waa ladan yihiin

Tusaale kale aan ka soo qaadanno Cabdalla Mansuur iyo
Annarita Puglielli:
Waan adkahay [lama kala qori karo maxaa yeelay waxaa
dhacay isbeddel codeed: adag > adka-]
Waad adag tahay
Wuu adag yahay
Way adag tahay
Waan adag nahay
Waad adag tihiin
Way adag yihiin

Falalkan sifo marka ay tagto noqdaan waxa ay leeyihiin
“dibkabayaal u gaar ah, oo ka duwan kuwa falalka
dibkabayaasha leh. Waxaan isu barbar dhigaynaa fal sifo
(adag) iyo fal nooca dibkabayaasha ah (arag), oo labadoodaba
la siinaayo qaab tagto:”1
waan adk-aa		
waad adk-ayd		
wuu adk-aa		
way adk-ay		
waan adk-ayn		
waad adk-aydeen
way adk-aayeen

waan ark-ay
waad arag-tay
wuu ark-ay
way arag-tay
waan arag-nay
waad arag-teen
way ark-een

Adkaa waxa uu ka samaysan yahay adag+ahaa oo isku
dhafmay, ayna qasab noqotay in falkii ah uu isugu soo
1

Barashada Naxwaha af Soomaaliga, Mansuur iyo Puglielli, b.85.

ahaansho

335

ururo aa. Waxaa la mid ah: wuu wanaagsanaa. Mansuur
iyo Puglielli waxa ay leeyihiin, “falku wuxuu ka samaysan
yahay wanaagsan+ahaa (falka ahaanshaha) oo khasab ay
ku noqotay in uu ku soo koobmo wanaagsanaa. Haddiise
wanaagsan aan ku beddelno khabar ah magac, iskudhafkan
kooban ma dhacayo:
4) Nin macallin ahaa.....
lama dhihi karo
5) *Nin macallinaa
Marka falku isku soo ururayo, qaybta la xadfayo
[goynayo] waa salka fal ahaansho (ah).” Waxa ay ku soo
gabagabaynayaan, marka ay tahay “… tagto, fal ahaansho
wuxuu ku dhafmayaa fal sifo isagoo aan muuqan.”2—sida
wanaagsanaa.
Ah
Waxa aad arkaysaa meelo badan oo ah inta la kala gooyo,
a-dii ereyga ka horreeya la raacinayo, h-diina la tirtirayo.
Markan falkii ahaansho waxa uu ku qarsoomay ereygii
ka horreeyay maadaama loo qoray qaabkii hadalka loo
dhahayay ee aan h-da la muujinayn.
“hantida gaarkaa”		
“hantida gaarka ah”
“qof Muslima”		
“qof Muslim ah”
“wax caadiya”		
“wax caadi ah”
“dan gooniya”		
“dan gooni ah”
“… ee denbiya,”		
“… ee denbi ah,"
“qof keliya”			“qof keli ah” [keliya waxaad
mooddaa in sidanna lagu dhaqan galiyay, oo qaamuusyadu
2

Barashada Naxwaha af Soomaaliga, Mansuur iyo Puglielli, bb.175-176.

NUUN 336

waa ay qoraan, haba ku fasiraan asalkeedi e: keli ah.
Mararka qaarna ah-diiba meesha waa laga saaray:
Gegida Diyaaradaha Caalamiga ee ...
Carwada Caalamiga ee ...
Waxaa ka maqan ahaanshihii qeexayay Caalamiga.
Gegida Diyaaradaha Caalamiga [ah] ee ...
Carwada Caalamiga [ah] ee ...
Falka “ah” iyo lahaansho (leh)
Isku qor: leeyahay, leedahay, leenahay, leeyihiin, leedihiin.
Haddii aad dooratid in aad kala qortid, ogsoonow in
leedahay iyo leedihiin aysan kala qormi karin, maxaa yeelay,
-dahay iyo -dihiin waxa ay ku yimaaddeen isbeddel codeed.
Haddii aad kala qortid waa in aad qortaa lee tahay iyo lee
tihiin, taasina waa qalad cidna ma adeegsato.
Cagsiga lahaanshuhu waa la’aansho. Waana isla meeshii,
oo haddii aad kala qoraysid, waa in aad ka reebtid la’dahay
iyo la’dihiin, maxaa yeelay, -dahay iyo -dihiin waxa ay ku
yimaaddeen isbeddel codeed. Haddii aad kala qortid waa
in aad qortaa la' tahay iyo la' tihiin, taasina waa qalad. Inta
kale waxa aad mooddaa in isku qoridda iyo kala qoriddu ay
islagurigeyn yihiin, laakiin halkii qoraal waa in midkood la
wada raacaa, oo aan la isku qasin.
la’ahay		
la’dahay 		
la’yahay		

la’ ahay
ma kala qormi karto.
la’ yahay

ahaansho

la’nahay		
la’yihiin		
la’dihiin 		

337

la’ nahay
la’ yihiin
ma kala qormi karto.

Yeedhmo
Marka aad qoraysid ereyadan yeedhmada ah: qofyahow,
wiilyahow, gabadhyahay, odayyahow, islaanyahay, iwm., ku
qor falka ahaansho haddii kale markii tilmaanta ayaa ay isku
qaldamayaan; in arrinku mid bulsho yahay iyo bulshayahay
huruddaa....
Soo koobid
1. Asalku waa in qaybaha hadalka la kala qoro.
2. Haddii hakad dhawaaqa soo galayo ha kala qorin
(waa aan degganahay, fududahay, baahanahay,
noolahay, maqanahay, ogahay, ). Badanaa “ahay” falka
sifo ayaa ay ku qormaysaa.
3. Haddii uu jiro isbeddel codeed ha kala qorin
(jeceshahay, fududdahay, ladnahay, nooshahay,
saarnahay,…).
4. Guud ahaan, haddii falka ahaanshuhu ka bilowdo “a”
ama “d”—isku qor. Inta kalana kala qor.
5. Haddii uu yahay fal sifo oo tagto ah (wanaagsanaa,
adkaa,…) ha kala qorin.
o

NUUN 338

Fg:
Waa ay fududdahay xarafka d waa uu labalaabmayaa,
maxaa yeelay fudud waxa ay ku dhammaataa d, halka falka
ahaanshuhu ka bilowdo dahay (tahay: t>d).
Ogsoon nahay waxaa ku jira labo n oo midna la socoto
ereyga ogsoon midna nahay.
Odayyahow waxaa ku jira labo y oo midna la socoto
ereyga oday midna yahow.
Meelahan iyo kuwa la midka ah haddii aad isku qoraysid,
waa in aad labada xarafba qortaa (ogsoonnahay [wadar],
baahannahay [wadar], maqannahay [wadar]).
Jecelahay/ necebahay iyo ereyada u dhigma, meelaha qaar
waxaa looga dhawaaqaa jeclahay/ necbahay. Sidaa oo kale
nool nahay > noollahay. Kuwan isbeddelay lama kala qori
karo isbeddelkaa awgii.

JIITIN GAABAN

Astaanta qoraalka ee Jiitinta Gaaban (-) [hyphen]
adeegsigeedu ma laha sharci go’an oo si cad u qeexaya
adeegsigeeda. Ma aha in meel ay ku habboon tahay laga
saaro, mana aha in lagu waasho oo meel kasta la galiyo.
Sidaas awgeed, ka fiirsi ayaa ay u baahan tahay. Sababta ay
qaybtan ugu jirto ee aysan ugu jirin qaybta astaamayntu
waa in ay kaalin ku leedahay habqoraalka higgaadeed ee
ereyada qaarkood, gaar ahaan ereyada la lammaaniyay.
Guud ahaan, waxaa la adeegsan karaa marka ereyo kala
duwan la isku dhiso si ay u gudbiyaan hal macne.
Tusaale ahaan, maro + ku + dheg isku xidhkooda waxaa
ka dhasha magac ama tilmaan cusub oo ah maro-ku-dheg.
Daad iyo xoor isku dhiskooda waxaa ka dhalanaya erey cusub
oo ah daad-xoor. Duur iyo xul lammaanintooda waxaa ka
dhasha duur-xul. Waayo iyo arag isku dhiskooda waxaa ka
dhalanaya erey cusub oo ah waayo-arag (qof waayo badan

NUUN 340

soo arkay oo khibraddooda leh).
Ereyga taliye marka laga horreysiiyo qurubka la waxaa
ka dhalanaya erey cusub oo macne cusub wata, kaas oo ah
la-taliye.
Hor + u + mar marka la isku dhiso waxaa ka dhalanaya
ereyga hor-u-mar.
Xad + dhaaf marka la isku dhiso waxaa ka dhalayanya
ereyga xad-dhaaf.
Qabyaalad + diid waxaa ka dhalanaya erey cusub oo
tilmaan ah; qabyaalad-diid.
Qaad + diid waxaa ka dhalanaya erey cusub oo tilmaan
ah “qaad-diid”.
Maadaama, daad-xoor iyo daadxoor, hor-u-mar iyo
horumar ay isku akhris yihiin, waa laga kaaftoomi karaa
jiitinta qoraalkoodana waa lala qabsaday. Sidaas awgeed,
marka ereyga adeegsigiisu bato ee lala qabsado, jiitinta
waa laga maarmi karaa. Maro-ku-dheg iyo marakudheg
isku si ayaa ay u akhrismayaan. Waxaa iyaguna la mid ah
qabyaaladdiid iyo qaaddiid.
Kala Soocidda Shaqallada
Jiitinta waaya-arag waa lamahuraan, oo la’aanteed
dhawaaqa ayaa isbeddelaya: waayaarag waxa ay u akhrismi
kartaa waayaa-rag. Dadka qaar ayaa hamse (’) u adeegsada
halkan oo kale, laakiin jiitinta ayaa ka habboon.
Kala Soocidda Shibbanayaasha
Shibbanayaasha qaarkood haddii ay israacaan waxaa ka
dhasha shibbane kale, sida s+h=sh, iyo d+h=dh. Si taa looga

jiitin gaaban

341

badbaado, labada shibbane waxaa loo dhexaysiin karaa
jiitin gaaban (-), iyada ayaana kaga habboon adeegsiga
hamsaha (’). Tusaale ahaan: hud-hud, mad-hab, mas-haye,
As-har (Azhar), is-hiifid, is-haaraan, is-hayn, is-helid, ishubin, is‑haybsi, iwm.
Dhowridda Dhawaaqa
Sida aan soo tilmaannay, waayaarag dhawaaqeedu ma
saxmayo. Si dhawaaqii saxda ahaa loo dhowro waa in jiitinta
la raaciyaa oo waaya-arag loo qoraa. Waxaa la mid ah
adadag oo dhawaaqeeda saxda ahi ku soo baxaya adeegsida
jiitinta gaaban: ad-adag. Sidaa oo kale adadayg waxaa ka
saxsan ad-adayg, isidhi waxaa ka saxsan is-idhi.
Dhowridda Dhawaaqa iyo Macnaha
Ereyada is-eeg iyo is-eegeen waa ay ka dhawaaq iyo macnaba
duwan yihiin iseeg iyo iseegeen.1 Sidaa oo kale, ereyga
Fududaynta Kicinta Ereyga
Mararka qaar haddii shibbanayaal isku mid ahi ay israacaan
waxaa adkaata kicintii iyo akhrintii ereyga. Tusaale ahaan,
in kasta oo xad-dhaaf la qori karo jiitin la’aan (xaddhaaf),
haddana -ddh- akhrinteedu ma fududa. Sidaas awgeed, waa
in aan jiitinta laga tagin oo xad-dhaaf loo qoraa.

1 Garacad: ilmo dheddig oo aan meher ku dhalan. Degaanka gobolka Mudug
ka tirsan magaciisa waxaa habboon in jiitin lagu daro si macnahan kale looga
leexiyo: Gara-cad.

NUUN 342

Ereyada Labo Dhaca
Ereyada labo dhaca waxaa habboon in la isugu qabto
jiitin gaaban maadaama ay hal macne xambaarsan yihiin.
Tusaale ahaan, koox-koox, guri-guri, sheeg-sheeg, nooc-nooc,
qunyar‑qunyar, aayar-aayar, tallaabo-tallaabo, erey-erey,
mid-mid.
Ereyada isku dhisiddii ka baxay ee halka erey isku noqday,
sida cuncun, ruxrux, camcamin, yaryar, furfur, kolkol, iyaga in
jiitin la raaciyo ma aha oo waa laga maarmay. Waxaa la mid
ah ereyada labadhacii keenay in xarfihii qayb qarsoonto
sida marar (marmar waa loo qori karaa, laakiin marar ayaa
ka habboon si aan loogu qaldin marmarka guryaha lagu
dhiso).2
o
“Aabbahay waxa uu ahaa nin ixtiraam badan, dad la dhaqan
wacanna lahaa.” — dad la dhaqan wacan lahaa… waa
tilmaan ku socota aabbaha. Si loo muujiyo in saddexdaa
erey ay hal macne wada sidaan, waxa aynu adeegsan karnaa
jiitin isku xidha: dad-la-dhaqan wacanna lahaa...
Dooddiisii uu xaq-u-dirirka ka dhigayay waxa ay noqotay
waxba-kama-jiraan, oo wax-kasoo-qaad ma laha. Wuxuba
waxa ay ahayd ku-tiri-ku-teen!
Qoraa ahaan xor baa aad u tahay in aad ereyo isku
lammaaniso haddii ay macne wax-ku-ool leh sidaa ku soo
gudbinayaan. Qoraa Ibraahin-Hawd ayaa aan ku arkay
2 Cismaan Cabdinuur Xaashi (Khaliifka) waxa uu labo dhacan oo qaabab
kala duwan leh ku faahfaahiyay buuggiisa Af-dhaab (2018): Rakaadda, bb.7487.

jiitin gaaban

343

adeegsiga: ‘Alle-u-naxariisayga’ iyo ‘Arbaca-bil-u-dambays’.
Laakiin waa in aan laga badbadin jiitin-ku-lammaaninta
ereyada.
o
Ma jirto sabab jiitin loogu adeegsado lammaaninta afSoomaali. Ka warran haddii aan af ku beddelno erey kale: aqal
Soomaali, cunto Soomaali, shaah Soomaali, hees Soomaali,
dhar Soomaali, .... Ma u qori karnaa: aqal-Soomaali, cuntoSoomaali, shaah-Soomaali, hees-Soomaali, dhar-Soomaali? Af
iyo Soomaali waa labo erey oo aan u baahnayn isku qorid
iyo lammaanin midna. Ereyga af uma baahna in xarafka
ugu horreeya la weyneeyo haddii aan joogsi ka hor marin,
laakiin Soomaali mar kasta waa in S-da la weyneeyo.

NUUN 344

HAMSE

Hamsuhu waxa uu xisaabsan yahay shibbane, walow uu ka
duwan yahay shibbanayaasha kale. Hamsuhu aad ayaa uu
muhiim u yahay, macnaha ereygana saamayn weyn ayaa uu
ku leeyahay, laakiin dad badani xaqiisa ma siiyaan, kuwo
kalana waxa ay galiyaan meelo uusan shaqo ku lahayn.
Astaanta ama summadda ay Guddidii af Soomaaligu u
qoreen hamsuhu waa tan: _’_.
Af Ingiriisiga oo ku qoran xuruufta Laatiinka ah ee
afkeenna lagu qoray, waa “apostrophe” waxa ayna muujisaa
lahaansho (possession: Abdi’s book > buuggii Cabdi) ama in
ereyga la soo gaabiyay oo ay xarfo ka maqan yihiin ama la
xadfay (contraction: don’t)
Hamsuhu afkeenna waxa uu ugu jiraa booska hamsuhu
ugu jiro af Carabiga, gaar ahaan hamzatul qadci-ga reebban,
waana sababta hamse loogu bixiyay. Tusaale ahaan:

NUUN 346

،‫ فأْس‬،‫ ْبئ‬،‫ ل ْؤل ْؤ‬،‫ جئْت‬،‫ بئْس‬،‫ ت ْؤيت‬،‫ي ْؤمن‬
yu’minu, tu’tii, bi’sa, ji’ta, lu’lu’, bi’r, fa’s,
Sida hamsahan reebban ayaa uu hamsaha af Soomaaliga
ku jiraana u dhaqmaa oo waxa uu u taagan yahay oo uu
muujinayaa halka codka ama dhawaaqu uu dhuunta ku
go’o. Ereyga go’o haddaan u fiirsanno, go- marka la dhaho
codkii dhuunta ayaa uu ku xidhmayaa oo waa uu kala
go’ayaa. Halka haddii shaqal dheer ay ahaan lahayd codku
sii socon lahaa goooooooo.
o
Farqi weyn ayaa u dhexeeya macnaha (hurdo fiican buu)
leday iyo (waa xoolo abaar ku) le’day.
U fiirso farqiga qoraal ee labada erey u dhexeeyaa waa
hamsaha oo macnaha sidaa u kala duwan dhalinaya.
Leditaan waa hurdo fiican seexasho.
Le’asho-na waa dhimasho iyo baaba’.
Wargeys ayaa qoray: “qaraxii lagu leday ee kismaanyo ka
dhacay…” Waxa aan hubnaa in aan qarax lagu ledin ee lagu
le’an karo.
Haddaba hamsaha waxaa la adeegsanayaa marka
hakad ama kalago’ codeed uu galo ereyga dhexdiisa ama
dhammaadkiisa, sida le’day iyo baaba’, haddii laga tagana
macnihii in uu beddelmo ayaa ay u badan tahay.

hamse

347

Shaqal Dhexdii
Labo shaqal oo isku mid ahi haddii ay israacaan shaqal
dheer baa ay sameeyaan. Hamsuhu waxa uu joojiyaa
in shaqalkii gaabnaa uu isu beddelo shaqal dheer, si aan
macnihii isu beddelin.
Tusaale ahaan:
Ba’an, sida abaar ba’an, haddii hamsaha laga saaro waxa
ay noqonaysaa baan, sida abaar baan arkaa.
Di’in, sida roob ma di’in, haddii hamsaha laga saaro waxa
ay noqonaysaa diin, sida diin baa halkan maraya.
Haddii ay labada shaqal kala nooc yihiin, sida su’aal, go’ay,
faa’iido, iwm, akhris ahaan dhibaato ma laha macnihiina
isma beddelayo, laakiin xeer ahaan waa in la qoro hamsihii
si hakadka iyo kalago’a dhawaaqa qoraal ahaan loo muujiyo.
Waa sidii Guddigii af Soomaaligu go’aamiyeen.
FG: ereyga su’aal dad baa u qora sidan: su,aal, oo booskii
hamsaha galiya hakad, taasina sax ma aha. Hakadku erey
dhexdii ma galo.
Shaqal iyo Shibbane Dhexdood
Qofku marka uu hurdo dhex galo ama seexdo waxaa la
dhahaa gam’id. Hakad codeed ayaa u dhexeeya m iyo i,
waana hamse, haddii laga tagana waxaa ka dasha erey kale
oo ah gamid kaas oo qaamuusku ku macnaynayo: wax aad
jeclayd ka xiisadhicis ama ka daalid. Waana labo macne oo
kala fog.

NUUN 348

Sax iyo Qalad
Sida aan aragnay waxaa jira meelo hamsaha la’aantii
macnihii isbeddelayo, waana qalad in laga tagaa.
La’aan waxa ay noqonaysaa laaan. Go’doomin waxa ay
noqonaysaa godoomin waana qalad. Gobo’layn: waa marka
dareere hadba dhibici ka soo dhacdo; tifqamid. Haddii
hamsaha laga saaro waxa ay noqonaysaa gobolayn oo ah
gobol ka dhigid. Go'naan waxa ay noqonaysaa gonaan.
Ba’daa, sida xaajadu way ba’daa, haddii aan hamsaha ka
tagno waxaa soo baxaysa badaa, sida qoraalka xumi ciil buu
ku badaa.
Adeegsi Qaldan
Meelaha aan hamsuhu ku jirin ee qaladka loo galiyo waxaa
ka mid ah: ma’aha, la’isku, la’igu, la’isbeddelaa, iyo kuwo kale.
ma waa qurub diidmo.
aha waxa ay u joogtaa fal ahaansho.
Waa labo qaybood oo qaybaha hadalka ka mid ah, sabab
hamse la isugu kabaana ma jirto.
Sidaa oo kale: la’isku hamse ma galo ee haddii isku
qoritaan la rabo i ayaa y isu beddelaysa oo waxa ay
noqonaysaa: laysku, waxaana la mid ah la’igu oo noqota:
laygu. Laakiin booskii hamsaha ma aha.
Waxaa jira meelo aan dhihi karno in hamse la galiyo
fiihaa qawlaani oo dood baa ka taagan, ma hamsaa (’) la
galinayaa mise jiitin (-).

hamse

349

Hamse mise Jiitin Gaaban?
Asalka labo erey oo la israaciyay jiitin baa isu qabata, haddii
aan laga maarmin. Tusaale ahaan,
Waayo+arag= waayo-arag.
Waxaase jirta in dadka qaar u qoraan: waaya'arag.
Waxaa la mid ah: male-awaal oo dad u qoraan male'awaal.
Waxaa jira dhawr erey oo asal ahaan af Carabi ah haddase
Soomaaliyoobay, oo ay duruuftu qasabtay in hamse la galiyo
iyada oo dhawaaqii uusan dhuunta ku go’ayn.
Ereyga ‫ مذهــب‬Soomaali ahaan waxaa loo qori karaa:
mad'hab. Sababtuna waa in hamsaha lagu kala basrinayo d
iyo h isku xiga, kuwaas oo loogu dhawaaqo dh, si aan ereygii
u noqon madhab.
Waxaa kale oo la samayn karaa in jiitin la galiyo oo sidan
loo qoro: mad-hab. Jiintintu waxa ay isku xidhaa labo erey
ee hal erey dhexdiisa ma gasho, waana foolxumo qoraal
ahaan oo ereygii bay kala goynaysaa, badanaana marka
labada erey ee ay jiitintu lammaaniso lala qabsado, waa laga
maarmaa oo lama qoro, laakiin mad-hab waa in sidaa loogu
daayo weligeed.
Jiitin iyo hamse kii la adeegsadaba, waa adeegsi ka baxsan
xeerarkii guud ee ay lahaayeen hamsaha iyo jiitintu. Waa in
qoraalka wixii erey sidan ah hal mid loo wada adeegsadaa
ee aan la kala bedbeddelin.
Waxaa la mid ah hud'hud/ hud-hud oo hamse iyo jiitin

NUUN 350

la'aantood noqonaysa hudhud.
Sidaa oo kale, ‫ االزهــر‬waxa ay u qormaysaa sidan: Ashar,
laakiin s iyo h israacay sh baa loogu dhawaaqaa. Markaa
hamse ama jiitin in loo dhexaysiiyo ayaa halkanna imanaysa;
As-har ama As'har.
Ereyga ‫ هيئــة‬Soomaali ahaan waxaa loo qoraa sidan:
hay’ad, waayo hamsahaa la’aantiisa waxa ay soo baxaysaa
hayad oo dhawaaqii ma saxmayo. Asal ahaantii Carabigana
hamse ayaaba ay wadataa, oo halkaa qiil waa looga raadin
karaa. Markaa kan in hamsaha loo daayo ayaa habboon.
In hamse loo adeegsado hay’ad, mad’hab, hud’hud, iwm.,
duruuf baa keentay xeerka guudna waa laga reebi karaa,
laakiin hamsuhu meel kasta iskama gali karo.
Waaya-arag iyadu waa labo erey oo la lammaaniyay
waana booskii jiitinta. Dhibta habqoraalkan waayo’arag ka
iman kartaa waa in dhawaaqii hamsuhu soo galo meeshaa,
oo loogu dhawaaqo waayO iyo arag halka mad’hab iyo
hud’hud aysan suuragal ahayn in gefkaa lagu dhaco.
Hamse in la galiyo waaya’arag iyo ereyada la midka ah
waxa ay dhalisay in kuwo kale oo looga tusaale qaatayna loo
adeegsado, oo hamsihii lagu maqiiqo meel uusan gali karin.
Walow Yaasiin Cismaan Keenadiid uu ku doodayay in
hamsuhu uusan labo shibbane dhex gali karin oo aysan
saddex shibbane isku xigi karin, qaamuuskiisa waxa uu ku
qoray sidan: Mad’hab.
o
Marka erey hamse ku dhammaada ay gadaal wax kaga
darsamaan, ereyada qaarkood waa qasab in hamsihii la

hamse

351

qoro, sida lo’ (lo’da), da’ (da’da), qaarna codkii hamsuhu waa
uu ka lumayaa haddii aan la qorrinna dhib ma laha, sida ci’
(eygu muxuu la ciyayaa), iwm.
		gu’ 		guga
		
hu’ 		
huga > hu'gani,
		
si’ 		
sina > isku si’na/ isku sina
		ri’ 		riyo
Laakiin dadka qaar hamsaha waa ay qoraan mar kasta
iyaga oo asalkii raacaya, mararna waaba ay fiican tahay oo,
tusaale ahaan wadarta ri’ oo riyo ah ayaa ay ka duwaysaa
riyada hurdada la socota. Sidaa oo kale, rida iyo ri’da waxaa
hamsaha lagaga badbaadayaa fahanka oo adkaada; qabriga
rida iyo qabriga ri’da.

NUUN 352

XARFAHA LABALAABMA (SHED)

Xarfaha labalaabmaa (shedan) saamayn weyn ayaa ay ku
leeyihiin macnaha ereyga, waana lamahuraan in aan laga
tagin marka ay ereyga ku jiraan, haddii aysan ku jirinna aan
lagu darin.
Ereyada qaar ayaa asal ahaan u wata dhawaaq adag,
qaarna waxaa adaygga ku keena isrogrogga naxweed. Kuwa
asal ahaanta u wata xaraf dhawaaqiisu adag yahay waxaa
loo qaybin karaa labo: kuwo xarafku uusan keli ahaantii
u lahayn dhawaaq adag iyo kuwo uu xarafku asal ahaan
leeyahay dhawaaq adag. Tusaale ahaan, xarfaha B, D, R, G,
L, M, iyo N, marna dhawaaq fudud ayaa ay leeyihiin marna
mid adag. Haddaba si qoraalka loogu muujiyo marka
ay tahay in si adag loogu dhawaaqo, waxaa xarfahan loo
qoondeeyay in la labalaabo (shedo). Tusaale ahaan: Carab
oo ah sinji dad waxaa ka sooca xubinta afka ka tirsan in
r-du adag tahay, sidaas awgeedna ay tahay in la labalaabo

NUUN 354

oo labo r la qoro: carrab.
Xarfo kale oo laga doodo ayaa jira, laakiin inta guddi
cusub oo xalliya laga helayo, xarfaha B, D, R, G, L, M,
iyo N, ayaa shedku ku kooban yahay. U fiirso cadho (caro/
xanaaq) iyo cadho (cudur). Cadh-dho ayaa loogu dhawaaqaa
cudurka. Laakiin hadda qoraalka af Soomaaliga ee rasmiga
ahi xeer ahaan ma oggola dhdh in la israaciyo, oo waxa ay
noqonaysaa in sida inan iyo inan loogu kala sooco hadba
meesha ay ku jiraan qoraal ahaan.
Ereyada asal ahaan u wata dhawaaqa adag ee u baahan in
xarafka la labalaabo waxaa ka mid ah:
B: Eebbe, aabbe, abbaan, abbaar, cabbaar, dabbaal, dubbe,
gabbasho, kubbad, kabbasho, shibbane, suubban, xabbad.
D: adduun, addoon, caddaan, caddaalad, dheddig, eeddo,
guddi, guddoomiye, muddo, saddex, siddeed, toddoba,
waddan, waddo, xiddig, xuddun.
R: arrin, Barre, berri, carrab, carro, cirrid, cirro, curri,
dhiirri, dhiirran, diirran, farriin, gurran, harraad, Hurre,
irrid, jirrab, jirri, qorrax, surrad, xarriiq, gurrac, warran.
G: eegga, higgaad, higgo, hoggaamiye, hoggaan.
L: Alle, ballaadh, ballac, ballan, balli, Cabdalle,
Cabdillaahi, cillaan, dhallaan, dhallin, dheelli, dhiillo,
dillaal, doolli, Doollo, dulli, duullimaad, faallo, fallaadh,
falliidh, gallad, heello, illin, jillab, kallahaad, kalluun, kelli,
loollan, qallad, qallayl, qoolley, raalli, sallaan, sallax, shillal,
xilli.
M: ammaan, ammaano, dhammaan, dummad, hummaag,
lammaane, qummaati, ummad.
N: bannaan, cunnaabi, cunno, doonni, gunno, hannaan,
janno, jinni, sannad, shinni, sinnaan, sunne, xannaano,

xarfaha labalaabma (shed)

355

xinne, xinnif. Gooni ma shedna.
...iyo kuwo kale oo badan. Haddii aadan hubin,
qaamuusyada tayada leh ka eeg.
Caadi
Aabe (tixgalin:
aabayeelid)
Aduun (adiga uun [aduun
baan rabaa])
Bare (macallin)
Beri (beri hore waxaa
jiray)
Carab (jinsiyad)
Caro (/cadho/ xanaaq)
Cidi (cidi ma joogto)
Cuno (ma cuno
shimbiraha)
Dhamaan (caano
dhamaan)
Diiran (la diiray)
Eedo (in uu eedo
go’aankiisa)
Eega (bal eega…)
Gabal (qayb)

Labalaaban (shedan)
Aabbe (waalidka qof
dhalay)
Adduun (adduunka aynu
ku nool nahay)
Barre (qof bar leh)
Berri (berri ayaan kuu
imanayaa)
Carrab (xubin jidhka ka
mid ah)
Carro (ciid, cammuud)
Ciddi (ciddiyaha faraha)
Cunno (waxa la cuno)
Dhammaan (aan waxba
ka maqnayn)
Diirran (yare kulul)
Eeddo (aabbe walaashii)
Eegga (hadda)
Gabbal (gabbalkii wuu
dhacay)

NUUN 356

Caadi
Gaban (/gibin: da’ yar)
Gudi (ma gudi karo
abaalkaaga)
Heelo (wax ku
dhowaansho)
Kabo (wadarta kab)
Quman (qanjidhada
daamanka ka hooseeya ee
ay barariyaan xanuunnada
qaarkood)
Salaan (nabdaadin)
Surad (jaad geedaha ka
mid ah)
Wadan (adiga oo aan
wadan … [sidan])
Waran (qalab dagaal)
ama [tilmaame] kala
fidsan/ baxsan; wax la
waray/ wadhay

Labalaaban (shedan)
Gabban (kama gabban
karo…)
Guddi (Guddiga
doorashooyinka)
Heello (nooc heesaha ka
mid ah)
Kabbo (shaaha kabbo)
Qumman [magac] mid
ka mid ah magacyada
dumarka. [tilmaame]
toosan, sax ah, ...
Sallaan (jaranjarro)
Surrad (alaabta guriga ee
duubmi karta/ gogol…)
Waddan (dal)
Warran (ii warran/ war
sheeg)

o
Falalka sifo ee ku dhisan -an, ma laha shed qoran xitaa
haddii ay leeyihiin dhawaaq adag. Tusaale ahaan, fur haddii
aan raacinno -an, waxa ay noqonaysaa furan— albaab furan.
Dhis+an —dhisan. Mil+an — milan. Midabka casaanka xiga

xarfaha labalaabma (shed)

357

ee cawl, haddii -an raacdo, waa cawlan. Laakiin dhawaaqiisa
waxaa laga dareemayaa in l labalaaban tahay: cawllan.
Waxaa la mid ah hawl+an > hawlan, oo iyadana hawllan
loogu dhawaaqo. Dhawaaqoodu ha adkaado laakiin ma
jirto sabab loogu qoro xarfo lababaalan ee u qor: cawlan,
hawlan, ... Ha uga tusaale qaadan ereyada asal ahaan u
shedan ee heellan, loollan, iwm.
o
Qodobbada (-da iyo -ga)
Qodobku waxa uu ka mid yahay qaybaha hadalka, waxa
uuna cayimaa magaca. Sidaas awgeed, magacii qodob
wataa waa mid la isla garanayo. Tusaale: guri — guriga.
Guri marka la dhaho lama yaqaan midka loo jeedo, laakiin
guriga waxaa loo jeedaa mid cayiman: guriga i tus.
Maadaama barashada naxwaha afkeennu innagu yar
tahay, oo aynu wax badan ka naqaanno kuwa afafka kale,
aan sheego qodobbada Carabiga (‫ )ال‬iyo Ingiriisiga (a, an,
the).
Haddaba, ereyga ku dhammaada d ama g (labo ka mid ah
xarfaha labalaabma) ee ay la socdaan qodobbada -da ama
-ga, waxaa ka dhalanaya in la qoro -dd- ama -gg-, waxa
ayna ka mid tahay mararka xarfuhu labalaabmaan.
Qodobka -da
Ereyga wasaarad waxaa ugu dambeeya xarafka d, lamana
garanayo mid loo jeedo. Haddii aan rabno in aan mid gaar
ah ka hadalno (cayinno), waxa aan raacinaynaa qodobka

NUUN 358

-da oo raaca magacyada dheddigga ah. Sidaas awgeed:
wasaarad + -da > wasaaradda (waxbarashada)
wasiirad + -da > wasiiradda (waxbarashada)
Tusaalayaal:
Badda, caaradda, ciddii, colaadda, daacadda, daaqadda,
daasadda, dalladda, dawladda, diyaaradda, doodda,
dimuqraaddiyadda, durriyadda, jamhuuriyadda, laambadda,
maaliyadda, madbacadda, maddiibadda, majarafadda,
malqacadda, nabadda, nadaafadda, niyadda, qaafiyadda,
qabyaaladda, shirkadda, siyaasadda, waddaniyadda,
warqadda, xawaaladda, xukuumadda, iwm.
Xabbad iyo kubbad oo b-du labalaabanto d-na ku
dhammaada, marka qodobka -da raaco, labo shed ayaa
galaya: xabbadda, kubbadda, walow ay kakan tahayna, waa
qasab in sidaa loo qoro.
o
Labalaabidda shibbanaha d mararka qaar waxa ay ku
xidhan tahay lab iyo dheddig midka ereygu ku saabsan
yahay.
Gaadhiga uu Cabdi wado iyo gaadhiga ay Caasha waddo.
Gaadhigii uu Cabdi waday iyo gaadhigii ay Caasha wadday.
Cabdi alaabta muu qaado iyo Caasha alaabta may qaaddo.
Alaabtii Cabdi siday iyo alaabtii Caasha sidday.

xarfaha labalaabma (shed)

359

Qodobka -ga
Ereyga buug waxa uu ku dhammaadaa g, lamana garanayo
mid loo jeedo. Haddii aan rabno in aynu mid gaar ah ka
hadalno (cayinno), waxa aan raacinaynaa qodobka -ga oo
raaca magacyada labka ah. Sidaas awgeed:
buug + -ga > buugga
bog + -ga > bogga
“Taliska Ciidanka Xooga dalka oo…” sidan waxaa qortay
warbaahin Soomaaliyeed, macnuhuna waa in Taliska
Ciidanku xoogo dalka! Dhibtaa waxaa keenay in laga tagay
shedkii g-da oo ka dhigi lahaa in aan xoogid laga hadlayn
e, laga hadlayo xoog la cayimay; Xoogga.
Tusaalayaal:
Aagga, adeegga, dheegga, dhiigga, dhuugga, diigga,
doogga, duugga, edegga, gundhigga, laagga, maragga,
mugga, ragga, ruugga saldhigga, taagga, togga, tuugga,
udugga, unugga, iwm.
Dibkabaha -nimo
Dibkabahani waxa uu ka mid yahay xaaladaha keena
labalaabka xarfaha.
Labo mar ayaana uu keenaa labalaabmidda n-da.
1. Marka uu raaco erey ku dhammaada shibbanaha n,
sida:
nin + -nimo = ninnimo,
macallin + -nimo = macallinnimo
doqon + -nimo = doqonnimo

NUUN 360

qaran + -nimo = qarannimo
Muslin + -nimo = Muslinnimo
islaan + -nimo = islaannimo
hodan + -nimo = hodannimo
gun + -nimo = gunnimo
2. Marka uu raaco magac ku dhammaada shaqal, sida:
rag[a] + -nimo = ragannimo
Soomaali + -nimo = Soomaalinnimo
waddani + -nimo = waddaninnimo
walaal[ti] + -nimo = walaaltinnimo
qani + -nimo = qaninnimo
geesi + -nimo = geesinnimo
gob[a] + -nimo = gobannimo
qoraa + -nimo = qoraannimo
caasi + -nimo = caasinnimo
qaxooti + -nimo = qaxootinnimo
Qaybtan labaad haddii caadi ahaan loogu dhawaaqo
carrabka ayaa ku dhegaya dhabxanagga xiga foolasha sare
dhabarkooda, taas oo dhalinaysa in shed galo oo ay n-dii
labalaabanto. Haddii shedka loo diido waxaa meesha soo
galaya hakad codeed oo halkii erey labo u kala goynaya:
raga nimo, walaal(ti) nimo, geesi nimo, iwm., taasina ma aha
mid qumman. Sidaas awgeed, n- dheeraad ah in la raaciyaa
waa qurxin ee ma aha asaasi.
Waxaa jira ereyo aan isku si loo adeegsan oo marna
xarfuhu labalaabmaan marna aysan labalaabmin. Qofka
adeegsada jumlo ma qori karo jumladda, laakiin qofkii

xarfaha labalaabma (shed)

361

adeegsada jumlad waa laga rabaa in uu u qoro jumladda.
Waxaa la mid ah dacwo (dacwada) iyo dacwad (dacwadda),
marxalo (marxalada) iyo marxalad (marxaladda), maslaxo
(maslaxada) iyo maslaxad (maslaxadda), khudbo (khudbada)
iyo khudbad (khudbadda).
Shedka iyo wadarta
Waxaa jirta mar xarafkii labalaabmayo wadarayn awgeed.
Tusaale ahaan, waxaan xoojin doonaa waxa ay ka hadlaysaa
hal qof. Laakiin waxaan xoojin doonnaa waa wadar.
Saaxiibad iyo saaxiibbo aan eegno. Hodan waxa ay aadaysaa
saaxiibaddeed iyo Hodan waxa ay aadaysaa saaxiibbadeed.
Marka hore waa saaxiibad keli ah, marka labaadna waa
saaxiibbo oo wadar ah.
Ereyga eed oo wadartiisu ay tahay eedo, ma laha shed,
saxna ma aha in eeddo loo qoro. Eeddo waa aabbe walaashii.
Waxaa la mid ah kab oo wadarteedu tahay kabo. Kabbo waa
erey kale (caanaha kabbo).
Tababbar marka ay keli tahay bb ayaa ku jirta, marka ay
wadar noqotana waxaa kale oo la shedayaa r-da: orod oo
tababbaro oo ka qaybqaado tababbarrada socda. Tababbar
waa lammaane ka dhisan tabo (wadarta tab) iyo bar. Sidaas
awgeed jiitin waa la adeegsan karaa: tabo-bar. Markan
looma baahanayo shedkii oo hakadka jiitintu keenayso ayaa
meesha ka saaray.
Ha dhayalsan xarfaha labalaabma.
Tusaalayaal badan oo halkan ku jira, iyo qaybaha shedka,
waxa aan ka soo xigtay Maxamed Baashe X. Xasan iyo
buuggiisa Afka Hooyo Waa Hodan.

NUUN 362

WADARAYN

Magacyada tirsama ayaa wadar noqda iyada oo qaabka
ay isu beddelayaan uu ku xidhan yahay qaabdhismeedka
magaca.
Magacyada halka alan ka dhisan, sida mas ama qoys, waxa
ay ku wadaroobayaan shibbanaha ugu dambeeya oo la soo
celiyo iyada oo shaqalka a laga hormarinayo: masas, qoysas.
Koob		 koobab
Af			afaf
Miis			miisas
Wiil			wiilal
Cir			cirar
Raad		raadad
Ceel			ceelal
Daab		 daabab

NUUN 364

Suul			suulal
Cod			codad
Baal			baalal
Xoog		 xoogag
Baaf			baafaf
Bog			bogag
dab			dabab
jid			jidad
war			warar
nal			nalal
Diig/Diiq		
diigag/diiqaq
wan			wanan
Waxaa xeerkan ka soo hadhaya ereyada ay ka mid yihiin:
reer (reero), gu’ (gu’yaal), go’ (go’yaal).1
o
-O
Magacyada ku dhammaada -y, waxaa la raacinayaa -o:
gabay		 gabayo
kuray		 kurayo
erey			ereyo
odayo		 odayo
Haddii uu magacu ku dhammaado s, q, c, f, x, i, waxaa -o
laga hormarinayaa -y-:2
1
2

Asaaska Naxwaha af Soomaaliga, b.6.
Barashada Naxwaha af Soomaaliga, b.32.

wadarayn

365

Kurus		 kurusyo
Kursi		 kursiyo
Dariiq		 dariiqyo
Magac		 magacyo
Wadhaf		 wadhafyo
Libaax		 libaaxyo
Ubax		 ubaxyo
Dugsi		 dugsiyo
Ciddi		 ciddiyo
Mindi		 mindiyo
Ri’			
ri’yo (ama riyo)
Ugaas		 ugaasyo
Heshiis		 heshiisyo
Aroos		 aroosyo
Meeris		 meerisyo
Laakiin meelaha qaar i-dii ayaa laga reebayaa inta aan
-yo la raacin:
Guri		
Dheri
Qori		
Beri		

guryo
dheryo
qoryo
beryo3

Taas waxaa la mid ah, oo shaqal la luminayaa:
Jilib		
jilbo
Garab		 garbo
3

Af-dhaab, b.102.

NUUN 366

Ilig			ilko
Habar		 habro
Gacan		 gacmo
Nirig		 nirgo
Cidhib		 cidhbo
Qanjidh		 qanjo4
Faras		 fardo5
Ereyga haweeney kelinnimadiisa ayaa ka dheer wadartiisa:
haween.
o
Magacyada lab ee ku dhammaada shibbanayaasha
labalaabma ee b, d, n, l, r, waa ay labalaabmaan marka ay -o
ku wadaroobaan.6
Wadaad		 wadaaddo
Sacab		 sacabbo
Shabeel		 shabeello
Dabar		 dabarro
Cabdalla Mansuur iyo Annarita Puglielli (Barashada
Naxwaha, b.32) waxa ay leeyihiin ereyada oo dhan waa
la labalaabayaa shibbanaha ugu dambeeya, laakiin ereyga
dameer > dameero, ma laha r labalaaban.
Cismaan Cabdinuur7 ayaa isna qaacidadaa Mansuur iyo
4
5
6
7

Af-dhaab, b.103. Waxaa kale oo jirta: qanjirro.
Naxwaha af Soomaaliga, b.14.
Barashada Naxwaha af Soomaaliga, b.32.
Af-dhaab, b.104.

wadarayn

367

Puglielli oo kale tilmaamaya, walow uusan labka ku koobin.
Waxa uu u bixiyay “Laandabar” tusaalayaashiisana waxaa ka
mid ah:
Daloollo, dagaallo, dhoollo, (haddii shedka laga reebo:
koobkaasi in uu daloolo eeg [tilmaan]; ninkaasi in uu i
dagaalo wax aan ahayn ma jecla! [fal]).
Dareenno, marinno, habeenno.
Qodobbo, albaabbo, carrabbo.
Ururro (shed la’aan: ciidanku halkaa ha isugu ururo [fal]),
cudurro, nabarro.
Qaarka dheddig sidooda ayaa ay u qaataan -o:
Beer			beero
Naag		 naago
Dabayl		 dabaylo
Bad			bado
Geed		 geedo
Beel			beelo
Meel		meelo
Ul			ulo
Hal			halo
Lax			laxo
Kab			kabo
Dheg		 dhego
Far			faro
Daruur		 daruuro
o

NUUN 368

-Yaal
Magacyada ku dhammaada -e waxa ay ku wadaroobaan in
-yaal la raaciyo.
Aabbe		 aabbayaal
Tuke		tukayaal
Bare			barayaal
Gole		golayaal
Fure			furayaal
Qore		qorayaal
Waraabe		
waraabayaal
Magacyada lab ee -y ku dhammaada, waxaa kale oo lagu
wadarayn karaa in -yaal la raaciyo: odayaal, fulayaal8. Ka
reeb ereyga arday oo sidiisa wadar ku noqda (ardaydu waa
boqol) ama ku wadarooba ardo (ardo Quraan).
Waxaa soo raaca go’yaal iyo gu’yaal oo aan -e ku
dhammaan.
o
-ooyin
Magacyada dheddigga ah ee -o ku dhammaada, waxaa lagu
wadareeyaa in lagu daro -oyin:
Dawo		 dawooyin
Hooyo		 hooyooyin
Waddo		 waddooyin
8

Fulayo iyaduna waa ay jirtaa.

wadarayn

369

Dhalo		 dhalooyin
Sheeko		 sheekooyin
Magaalo		
magaalooyin
Maanso		 maansooyin
Qaanso		 qaansooyin
Tuulo		 tuulooyin
Eeddo		 eeddooyin
o
Waxaa jira magacyo lab oo aan waxba la raacin e, codkacu
isbeddelo marka la wadareeyo. Marka magacu keli
yahay, qodob lab ayaa la socda codkucuna waa shaqalka
hore. Laakiin marka uu wadaroobo, codkucu waxa uu u
wareegayaa shaqalka dambe, qodob dheddigna waa uu
qaadanayaa.
Keli				Wadar
Awr(ka)			awr(ta)
Carab(ka)			Carab(ta)
Dibi(ga)			dibi(da)
Orgi(ga)			orgi(da)
Madax(a)			madax910
o
Magacyada ku dhammaada -n waxaa shibbanahaasi isu
9 Barashada Naxwaha af Soomaaliga, b.33.
10 Madaxyo iyaduna waa ay jirtaa.

NUUN 370

beddelaa -m ama -mm.
Nin			niman
Jin			jiman
Kun			kuman
Suun		 suuman
Haan		 haamo
Laan		laamo
Inan			inammo
Ciidan		 ciidammo
Qalin		 qalimmo
Ereyada -n ku dhammaada qaarkood waxa ay lumiyaan
shaqal inta aan -m loo beddelin lana raacin -o.
Maalin		 maalmo
Qaalin		 qaalmo
Kaalin		 kaalmo11
o
Ereyada asalkoodu Carabiga yahay, qaarkood waxa ay u
wadaroobaan qaabkii af Carabiga.
Macallin		
macallimiin
Muslin		 Muslimiin
Daallin		 daallimiin
Mulxid		 mulxidiin
Dersi		 duruus
11

Af-dhaab, b.103.

wadarayn

371

Weli			awliyo
Sheekh		
shuyuukh/ mashaayikh
Shariif		 Ashraaf
Munaafaq		
munaafaqiin
o
Ereyo kooban ayaa qaata -an iyaga oo hal shaqal luminaya:
dhagax > dhagxan, ugax > ugxan.12
o
Ereyada qaar dhawr siyaabood ayaa loo wadarayn karaa.
Oday waxa uu noqdaa odayo ama odayaal. Maro waxa ay
noqotaa maryo iyo marooyin. Ereyga buug keli iyo wadarba
waa uu noqon karaa. Sidaas oo kale waxaa lagu wadarayn
karaa buugag ama buugaag.
o
Wadartii haddii ay sii wadarowdo, waxaa lagu dhisi karaa
-ow ama -yow.
Geel		geelal		geelalyow
Naag
naago		
naagayow
dhul		dhulal		dhulalyow
geed		geedo		geedayow13
12
13

Naxwaha af Soomaaliga, b.11.
Naxwaha af Soomaaliga, b.13.

NUUN 372

o
Koox Kadinley
Naxwaha af Soomaaliga14 ee Shire Jaamac waxaa ku jirta
qayb uu ku magacaabay Koox Kadinley oo loo adeegsado
in la tilmaamo koox iyada oo aan magicii la wadarayn:
raxan (libaax/maroodi ah), kadin (geel ah), tiro (adhi ah),
fadhi (lo’ ah), guuto (dad/rag; ciidan ah), horin (lo’, geel, adhi
ah), xayn (adhi ah). Waxa uu intaa raacinayaa: illin, ciidan,
madax, tuulo, duddo, dhawr, iyo qaar. U fiirso in ay wataan
ah oo gadaal ka raacaysa. Koox ayaa iyaduna soo galaysa.
o
Marar badan waxa aad arkaysaa weedh qayb ka mid ahna
wadar tahay qaybta kalana hal qof ka hadlayso: “Dadkuna
ka adeegan jirtay”, taasina waa qalad. Iska hubi in aad si
qumman u adeegsatay wadaraynta.

14

bb.16-17.

XASILINTA HIGGAADDA

Dhihid iyo Dhigid
Hadalka iyo qoraalku waa ay kala duwan yihiin, af
Soomaaligana kuma koobna e afafka kalana waa sidaas.
Summadaha dhigaalka loo adeegsadaa waxa ay u taagan
yihiin dhawaaqii, laakiin waxaa jira marar aysan 100% u
buuxin karin kaalintaa. Ma jiro habqoraal 100% daboola
baahida dhawaaq ee af leeyahay. Codadka qaar ayaa ay
noqonaysaa in la soo dhoweeyo oo aan sidoodii loo abbaari
karin. Sidaas awgeed, in 100% saxnaanta dhawaaqa la isku
taxallujiyaa waa iskallifid aan laga bixi karin. “Sideedaba,
way adagtahay in, guud ahaan, afafka adeegsada alifba’da
laga dhex helo af alafba’diisu ay wada koobayso dhammaan
codadka uu afkaasu leeyahay, Af‑Soomaaliguna waa la
mid.” Ayaa uu leeyahay Barasare Cabdalla Mansuur.1
1 Cabdalla Cumar Mansuur, Midaynta iyo Horumarinta Af-soomaaliga,
Afmaal 1, b.24, 2015.

NUUN 374

Taasina waa sababta Guddigii Af Soomaaligu, iyaga oo
og in farta Laatiinku aysan wada dabooli karin dhawaaqyada
afkeenna oo ilaa toban shaqal dhawaaqoodii maqan yahay,
ay haddana uga leexdeen farihii kale ee baahidaa dabooli
karay, iyaga oo duruufo kale tixgalinaya. Codadka maqan
intooda badan in la qoraa wax badan ma soo kordhinayso.
Dhal iyo badh labada dh ee ku jiraa waa ay kala fudud yihiin,
laakiin uma baahna in labadaa dhawaaq lagu kala sooco
qoraalka ama labo xaraf loo kala sameeyo.
Afafka qaar waxa ay adeegsadaan xuruuftii oo summado
dheeraad ah loo yeelay si loo kala sooco dhawaaqyada
xarafkaasi u taagan yahay. Summadahan waxaa diiday
Guddigii Af Soomaaliga, ka dib markii ay qiimeeyeen
dhibta iyo dheefta ka dhalan kara.
Midda kale, dhawaaqu waa uu isbeddelaa sida ereyada
afkuba isu beddelaan. Codad cusub baa dhasha, ereyo
ayaa sidii loo dhihi jiray ka beddelma, lahjad ahaan ayaana
dhawaaqa dadku u kala beddelnaan karaa…
Kala duwanaanta lahjadeed iyo “sida loo dhahaa loo
dhigaa” waxa ay keeneen in meelaha qaar qoraalkii aad u
kala duwanaado. Tusaalahan oo aan ka soo qaatay Barasare
Cabdalla Mansuur aynu eegno:
Waan qaadanayaa
Waan qaadanaayaa
Waan qaadana hayaa
Waan qaadan hayaa
Waan qaadanaa
Waan qaada haa
Waan qaadanooyaa

xasilinta higgaadda

375

Waxaad arkaysaa:
Waxaan idhaa/ nidhaa/ la yidhaa...
Ma jidho.
Maxaad qoraysaaniin?
qalbi laabe
Dhiwan rawaa

Dhihiddu waxa ay keentaa in dhawaaqyadii xarfuhu
isdhexgalaan ama isku milmaan ama qaarkood
doorsoomaan, sidii aynu ku soo marnay isku qoridda iyo
kala qoridda.2
Niyoo waaxay dee! [Ninyahow waa maxay dee!],
Anaa layga [la iiga] fadhiyaa, "Madal laysu [la isu] soo
baxay”, "Haygu [ha iga] dhega hadlin," anoon [aniga oo
aan] hadlin, isagoon [isaga oo aan] bixin. Waanigaa [waa
anigaa]. “Maxaa kaloon [kale oo aan] dhahaa?”, “In loo
qoray [qoro ayaa ay] ahayd”.

Af Soomaaliga sida loo dhahaa loo dhigaa macnaheedu
ma aha in qofba sida uu ugu dhawaaqo u qoranayo ama
ereygu sax ku yahay, ee waa in uusan lahayn higgaadinta
wareersan ee afafka ay ka mid yihiin Ingiriisiga, Faransiiska,
Jarmalka, iwm. Macnaheedu waa inuusan lahayn xarfo
dheeraad ah, xarfo marba si loogu dhawaaqo, ereyo
dhihiddooda aan laga garan karin dhigaalkooda, iwm.
Waana mid uu af Soomaaligu la wadaago af Carabiga iyo
2 Maansadu maadaama ay cod ku salaysan tahay, waa in sidii loo dhahay loo
dhigo oo cod ahaan loo qoro ee aan ereyadii la kala dhigdhigin.

NUUN 376

afaf kale.
U fiirso ereyadan Ingiriisiga ah:
1) Rough
2) Light
3) Ghost
Saddexduba waxay wadaagaan gh laakiin saddex dhawaaq
bay leedahay.
1) Rough - Raf - F ayaa ay noqotay
2) Light - Laayt - Y ayaa ay noqotay
3) Ghost - Gowst - G ayaa ay noqotay
Dhawaaqa oo siyaabaha loo dhigi oo siyaabood baa loogu
dhawaaqi karaa:
foot, good, hood, look = u
boom, doom, soon, noon = uu
floor, door = oo
flood, blood = a
Af Soomaaligu ma laha qaabkan, si arrintaas loo
tilmaamo ayaa loo yidhi: sida loo dhahaa loo dhigaa, oo
sidan Ingiriisiga oo ay afarta dhawaaq u leedahay ma aha e, af
Soomaaliga hal meel baa loogu soo hagaagayaa, meel kasta
oo aad ku aragtid oo isku si baa loogu dhawaaqayaa, marka
aad dhawaaqaa maqashidna isku si ayaa uu u dhigmayaa, ee
weydiin maysid: sidee loo qoraa ama how do you spell that!

xasilinta higgaadda

377

Af Soomaaliga qoraalkiisu waa phonetic—dhawaaq
kastaa waxa uu leeyahay hal si oo loo dhigo qoraalkiisa,
xaraf kastaana waxa uu u taagan yahay hal dhawaaq oo keli
ah.
Haddii aad doonaysid in qoraalkaagu tooso, madaxaaga
ka saar in qof walbaa u dhigi karo sida uu u dhaho.
o
Ingiriisigii hore iyo midka maanta farqi weyn ayaa u
dhexeeya dhawaaq ahaan iyo dhigaal ahaanba. Waqti
aan sidaa u fogeyn, lahjadaha kala duwan higgaadda iyo
ereyadaba waa ay ku kula tagsanaayeen. Halka aynu maanta
joogno, ee ereyo badan qofba si u qoro, ama qofku isla
ereygii dhawr siyaabood u qoro, ayaa ay soo mareeen.
Waxaa la yidhi Ingiriisigu waxa uu leeyahay 40 cod,
laakiin waxaa loo qori karaa ilaa 200 oo qaab. Qaar ka mid
ah oo gh iyo oo leeyihiinna kor ayaa aan ku soo marnay.
Codka sh waxaa loo qori karaa 14 siyaabood: shoe (shuu),
sugar (shugar), passion (paashan), ambition (ambishan),
ocean (oshan), champagne (shaambayn), iwm. Waxaa jira ilaa
38 dhigaal oo uu leeyahay codka eer: air, aire, ayr, heir, e’er,
ere, eyre, err,... Ereyga where waxa uu u qormi jiray: wher,
whair, wair, wheare, were, whear,... Codka siidh siyaabaha
uu u dhigmo waxaa ka mid ah: seed, secede, proceed, supersede.
Xitaa magacyada qofka siyaabo kala duwan baa loo qori
jiray oo magaca Shakespeare waxaa jira ilaa 80 higgaadood
oo loo qoray. Muddo ilaa labo boqol oo sano laga joogana,
ereyo badan baa lahaa dhawr qaab oo loo qoro, laakiin
immika waa la xalliyay waxaase dhiman dhawr erey oo weli

NUUN 378

leh labo higgaadood: ax/axe, gray/grey, inquire/enquire… 3
o
Higgaadda oo la xasiliyaa ma qasbayso in qofku dhawaaqiisa
beddelo. Af Carabigu waxa uu leeyahay qoraal sugan halka
degaan walbaa leeyahay lahjaddiisa. Masriga, Maqribiga,
Suudaaniga, Shaamiga, Ciraaqiga, iyo Khaliijigu waa
isku qoraal, laakiin dhawaaqii waa uu u kala soocan
yahay. Qaafkii ayaa la wada qorayaa iyada oo Shaamigii u
akhrinayo sidii alif, Khaliijigiina G u beddelayo. Jiimkii baa
G qaar u beddelayaan, qaar ‫ذ‬/‫ ظ‬waa ‫ز‬. Qaar ‫ ث‬waxa ay ugu
dhawaaqaan ‫ س‬ama ‫ت‬.
Ingiriiska lahjadihiisu waa isku wada qoraal laakiin
dhawaaq ahaan meelaha qaar aad baa ay ugu kala duwan
yihiin. Maraykanka Ingiriisi ku hadlayaa waa uu ka
duwan yahay kan Ingiriiska jooga ama Ustaraaliya jooga
ama Naayjeeriya iyo Koonfur Afrika jooga. Haddana
qoraalku waa qoraalkii, waxa aan ka ahayn ereyo kooban oo
Maraykanku fududaysteen. Maraykanku meelo badan oo
t ah d bay ugu dhawaaqaan, laakiin uma qoraan d (metal >
medhal), meelaha qaarna t-diiba waa ay qariyaan: frontal >
frunnal. Meelo Landhan ka tirsan t-du dhawaaqa in badan
waa ay ka maqan tahay oo what waxaa loogu dhawaaqaa
wha, party > paa’i, iwm. Ereyga girl (gabadh) isku si
uguma dhawaaqaan Maraykan, Landhan, Sidni, Aayrlaan,
Iskotlaan, iyo Koonfur Afrika.
Af Soomaaligu waxa uu taagan yahay heerkii sugnaan
3 Bill Bryson, Mother Tongue, The Story of The English Language, pp.120132.

xasilinta higgaadda

379

la’aanta ee qof kastaa lahjaddiisa qoranayay, waana marxalad
ay afafku maraan kana gudbaan marka ay horumar
sameeyaan. Marka qofku hadlayo, lahjaddiisa ha adeegsado,
marka uu asxaab la sheekaysanayo ha qoro lahjaddiisa,
laakiin marka ay noqoto qoraal rasmi ah ama buug. iwm.,
waa in qoraalku noqdaa mid bulshada ka dhexeeya. Meel
aad kh ugu dhawaaqdid lahjaddaada, ayaa la rabaa in aad
q u qortid ama caksigeeda, iwm. Hadda anigu wakhti
ayaa aan dhahaa, laakiin qoristeeda waxa aan u beddeshay
waqti. Haddii aan sidaa la samayn, weligeed qoraalkeennu
saldhigan maayo.
Markii ereybixinta aqooneed la samaynayay, erey
Soomaaliyeed ayaa la raadinayay ee lahjad iyo degaan
laguma koobayn. Sida la sheegay, markii ereyga osmosis
ereybixin Soomaali ah loo raadinayay, ereyga siimow oo laga
adeegsado degaannada webiyadu maraan ayaa loo helay.
Afka qoraalkiisa in la xasiliyaa ma aha in cid gaar
ah lahjaddeeda la isku qasbayo, ee waa in meel dhexe la
isugu yimaaddo iyada oo la eegayo asalka ereyga, naxwaha,
badnaanta iyo yaraanta adeegsiga, hirgalidda, iwm.
Tusaalahan aynu soo marnay ayaa muujinaya in aysan
suuragal ahayn in qofba sidiisa u qorto afka.
Waan qaadanayaa
Waan qaadanaayaa
Waan qaadana hayaa
Waan qaadan hayaa
Waan qaadanaa
Waan qaada haa
Waan qaadanooyaa

NUUN 380

Waan qaadanowhaayaa
Waa qaada hooyaa
Aa qaadanayaa
Aa qaadayaa
o
Bino aadan
Binu aadan
Bili aadan
Billi aadan
Banii aadan
Bilow aadan
Binow aadan
Intaas oo qaab iyo ka badanba Soomaalidu waa ay
adeegsadaan, waana asalkii oo cidiba ugu dhawaaqday sidii
ay u maqashay ama u dhihi kartay. Markaa miyaanay ka
habboonayn in asalkii loo celiyo oo loo qoro banii Aadan?
Banii-aadan iyaduna waa ay innoo furan tahay, si ay u
fududaadaan: banii-aadannimo, banii-aadannimadarro...
Kh iyo Q
Meelaha degaanku saamaynta badan ku leeyahay dhawaaqa
waxaa ka mid ah adeegsiga isweydaarsan ee xarfaha kh iyo q,
taas oo markii qoraalka la yimaaddo, saamaysa higgaaddii.
Ereyadan badankoodu asal ahaan waa af Carabi, laakiin
innagu marna meeshii kh ahayd ayaa aan q ka dhignaa,
marna q ayaa aan kh ka dhignaa.

xasilinta higgaadda

381

Ereyga shakhsi asalkiisu waa kh, laakiin dad badan
(koonfur) ayaa ugu dhawaaqa shaqsi. Halka ereyga waqti
oo asalkiisu q yahay ay dad badan (waqooyi) u beddelaan
wakhti.
Degaannadu kama wada sinna adeegsigan aan u sheegay
ee waa sida ay badanaa tahay. Isla degaan ayaa lahjaduhu
kala duwanaan karaan, ilaa ay arrintani saamayso akhrintii
Qur'aanka oo dadka qaar qul u beddelaan khul ama
khaalidiina ugu dhawaaqaan qaalidiina.
Asalka

1

2

Khilaaf
Shakhsi
Waqti
Qalad
Dawq

Qilaaf
Shaqsi
Waqti
Qalad
Dooq

Khilaaf
Shakhsi
Wakhti
Khalad
Dookh

Khariba
Rakhiis
Khasaarah
Khiyaanah
Khabiir
Khudbah

Qarrib(an)
Raqiis
Qasaare
Qiyaano
Qabiir
Qudbad/
Khudbad
Qayraad
Qamiis

Kharrib(an)
Rakhiis
Khasaare
Khiyaano
Khabiir
Qudbad/
Khudbad
Khayraad
Khamiis

Khayraat
Khamiis
(maalin)

Habboon/
Qumman
Khilaaf
Shakhsi
Waqti
Qalad
Dooq/
Dawq
Kharrib(an)
Rakhiis
Khasaare
Khiyaano
Khabiir
Khudbad
Khayraad
Khamiis

NUUN 382

Asalka

1

2

Habboon/
Qumman
Qamiis

Qamiis
(maro)
Laylatul
Qadr

Qamiis

Khamiis

Laylatul
Qadar

Laylatul
Khadar

Khadir
(magac nin)
(Khadir
oo magac
dumar laga
dhigay)
Shaykh

Qadar

Khadar

Laylatul
Qadar/
Qadri
Khadar

Qadro

Khadra

Khadra

Iqra’/Aqra’
Khaatimah
Faqr
Dawwakha
Khalal
Qasb

Sheeq/Shiiq Sheekh/
Shiikh
Aqri
Akhri
Qaatumo
Khaatumo
Faqri
Fakhri
Dawaq
Dawakh
Qalqal
Khalkhal
Qasab
Khasab

Sheekh/
Shiikh
***
Khaatumo
Faqri
Dawakh
Khalkhal
Qasab

Khayr
Qayr (‫)غري‬

Qayr
?

Khayr
Qayr

Dakhl
Khassa (‫)خص‬
َّ

Daqli
Quseeya

Khayr
Qayr (sida:
qayrkaa)
Dakhli
Khuseeya

Dakhli
Khuseeya

xasilinta higgaadda

383

Asalka

1

2

Maqhaa

Maqaayad

Makhaayad

Khuraafaat
Khushuuc
Khazaanah
Maqrib (‫)غ‬

Quraafaad
Khushuuc
Qasnad
Maqrib

Khuraafaad
Qushuuc
Khasnad
Makhrib

Habboon/
Qumman
Maqaayad/
Maqaaxi
Khuraafaad
Khushuuc
Khasnad
Maqrib

*** Haddii aan habkaa kore ku soconno, ereyga akhri asal
ahaan waxaa ka qumman ereyga aqri. Laakiin waxa uu ku
hirgalay akhri oo la adeegsanayay ilaa bilowgii qoraalka
af Soomaaliga. Maadaama ujeedku yahay midaynta ereyo
siyaabo kala duwan loo qoro, mid isagu hirgalay in dib
loogu noqdaa waxba soo kordhin mayso.
Waxaa jira ereyo aanan asalkooda hubin, sida baqti/
bakhti, dakhar/daqar, dhaqso/dhakhso, Ereyga qadhaadh
(qaraar)/ khadhaadh, waxa uuba leeyahay dhawaaq kale oo
xaraar ah! Dareeraha wax lagu qoro waa khad ee ma aha
qad. Yaakhay/ yaaqay (yaa akhii?) waa ereyo hadal oo aan
caadi ahaan la qorin, sida aan filayo.
Maansayahanka Soomaaliyeed q/kh waa ay isku
beddelaan, iyaga oo aan lahjaddooda isku koobayn, haddii
qaafiyaddu ku qasabto.
A iyo E
Meelaha ugu daran higgaaddeenna waxaa ka mid ah
adeegsiga a iyo e, oo degaanno iska daa e, halka qof intaas

NUUN 384

oo qaab u qoro. Goostay iyo haystey maxaa marna -tay ka
dhigay marna -tey? Guursaday iyo wadey maxaa marna -day
ka dhigna marna -dey?
U fiirso falka salkiisu yahay tag iyo sida isrogroggiisa loo
qoro: tago, tego, tagey, tegay, tegey.
Qoslay, haleelay, kaftamay, sheegtay, dhacay, go’aansaday,
waa ay yar tahay cid -ey u qorta dhammaadkooda. Laakiin
dhexeeyey, hayey, weydiiyey… marka y ka hor marto, badanaa
-yey ayaa la qoraa sababtuna waa in -yay tahay dhawaaq
adag, sida ardo Qur’aan badani ay ka marag kacayaan.
Qoslay, diray, baxay, iyo jirey waa isku mid oo waa fal marka
la hadlayo ka hor dhacay. Eeg dhacey cid qortaa waa ay yar
tahay, haddiiba ay jirto. Laakiin jirey maxaa -ey ka dhigay?
In a loogu dhawaaqo e oo codkii beddelmo, ma aha
wax ku kooban af Soomaaliga, oo af Carabiga iyo af
Ingiriisiguba waa ay leeyihiin. Mana aha isbeddel hore u
dhacay oo dhammaaday e, waa wax socda.
Bayt waxa uu noqday beet, shaykh-na sheekh. Innaguna
sheekh iyo shiikh ayaa aan kaga leexannay dhawaaqa -ay.
Sidaa oo kale, dayn, Carabta qaar waxa ay ugu dhawaaqaan
deen, innaguna deyn iyo deen baa aynu adeegsannaa. Dhanka
Ingiriisiga, ereyada dhawaaqa -ay ku dhammaada ama ay
ku jirto, dad baa iyaguna u beddela codka -ee, sida pay (pee),
say (see), face (fees) ...
Qur’aanka akhriskiisa ayaaba ay saamayn ku leedahay
arrintani. Tusaale ahaan, calayhim dad baa ugu dhawaaqa
caleehim, qayri-na qeeri.

َّ َ َ ْ ْ َ َ
ُ ْ َ ْ ْ َ ْ ْ َ َ َ ْ َ ْ َ َ َّ َ َ
َ ‫الض ّال‬
‫ِني‬
‫وب علي ِهم ول‬
‫ض‬
‫ي المغ‬
ِ
ِ
ِ ‫صاط الِين أنعمت علي ِهم غ‬

xasilinta higgaadda

385

Qiraa’adii hore ee Soomaalidu u badnayd, Duuri, meelo
badan oo a/aa ah waxaa loo akhrinayay e/ee, sida duxaa,
sajaa, qalaa, annaaas > duxee, sajee, qalee, annees, iwm.
In la kala basriyo labadan shaqal waxa ay qayb weyn ka
qaadanaysaa xasilinta iyo in ay salka dhigato higgaadda af
Soomaaligu. Meelaha a iyo e isweydaarsi loo adeegsado
in midka ugu habboon loo daayo, meelaha labo macne ka
dhalanayaan in lagu kala sooco, … ayaa habboon.
Ereyga shay ee aynu Carabiga ka soo qaadannay, qaarkeen
waxa ay ugu dhawaaqaan shey qaarna shay. Maadaama shay
yahay asalkii, sidaa in loo wada qoro ayaa habboon.
Ah (ahayn) iyo ay (ayna, ay cunto) adeegsigooda ayaa ka
badan eh (eheen) iyo ey (eyna, ey cunto). Waxaa iyaguna
jira kuwo u dhexeeya: aheyn, aheen. Sidaa oo kale waxaa ah:
ma haysaa? Ma heysaa? Ma heesaa?—Oo asalku ahaa: hayn/
heyn/ heen.
Wax—ereyada ku dhisan ee waxay, waxey, wexeey,
asalkoodu waa wax+ay/ey. Haddii aan qaadanno ay, waa in
aan qornaa waxay.
Wayso, weyso, weeso,
Jacayl, jecayl, jaceyl, jaceel,
Qayb, qeyb, qeeb
Qayr, qeyr, qeer
Khayr, kheyr, kheer,
Dhammaystir, dhammeystir, dhammeestir
Midaysan, mideysan, mideesan,
La isku la, laysku la, leeskula
Malahayga, malaheyga, malaheega,
Shaydaan, sheydaan,
Dadaal, dedaal

NUUN 386

iwm...4

Kala duwanaantan cod ee marna codkii adkaa ee -ay
joogo, marna la khafiifiyay, marna meeshaba laga saaray oo
ee loo beddelay, waxa ay ku fiican tahay in qoraal ahaan
meel la isugu geeyo.
o
Halkii aynu weli siin lahayn labo macne, ee aynu odhan
lahayn ‘wali-na waa loo qoraa’, maxaa diidaya in aan wali
(qof wali ah/ ninka masuuliyadda reerka haya...) asalkii u
celinno (‫ويل‬, wali), weli-na u adeegsanno macnaha labaad
(ilaa hadda - weli ma dhammayn; weligay: abidkay.)
Halkii aynu labo siyaabood u qori lahayn weji/waji, maxaa
diidaya in aan midka asalka ah (wajhi>waji...wajahad) wada
qorno si ay isu la jaanqaadaan wajahad? Sidaa oo kale,
warshad/ wershad/ wershed waxa aan ku xallin karnaa in
aan isku koobno midka asalka ah (warshad). Warka qofka
ku shaqo leh sow ma aha war-iye, maxaa keenaya in aynu
weriye iyo wariye kala qorno? Jab ereyada ka dhambalma,
sida qofkii wax jabiyay, sow kama fiicna in Jabiye loo qoro
halkii Jebiye iyo Jabiye la kala qori lahaa?
Furihii waan waynay/weynay iyo guri weyn/wayn labadaa
macnana waxaa innoo kala saari kara in e loo daayo weyn
(guri weyn, badweyn, dadweyne, madaxweyne…), furahana
lagu celiyo waayiddii asalka ahayd oo a loo qoro: furihii
4 -ay in -een loo wada beddelo waxaa laga helaa lahjadaha ‘koonfurta’.
Laakiin lahjadaha ‘waqooyiga’ waxaa ku jira habeen, oo koonfurta qaybo ka mid
ah noqonaya habayn/hamayn, halka ereyga habayn (hagaajin) dadka qaar ugu
dhawaaqaan habeen—waa ay isdabo mareen lahjaduhu.

xasilinta higgaadda

387

waan waynay.
Tab iyo teb labo macne ayaa ay innoo kala buuxin karaan,
halkii aynu odhan lahayn midkiiba labo siyaabood baa loo
qoraa. Tab waa hab iyo xeelad wax lagu qabto. Teb waa
dareemidda wax maqan, laakiin qoraal ahaan waan tabayaa
iyo waan tebayaa labadaba waa la qoraa. Waxaa ka habboon
in la qoro waan tebayaa.
Ereyada ku dhisan dag- (in cid la gaadhsiiyo dhibaato
aysan filanayn) iyo deg- (sida hoos u deg) qoraalkooda aad
ayaa la isugu qasaa. Deg- waxaa ka dhalanaya degmo, dejin,
deggan, degaan5. Dag- waxaa ka dhalanaya dagan, dagnaan,
iyo macnayaal kale oo dayacnaan ka tarjumaya. Dagan waa
gabadh dayacan oo halis ugu jirta in dhibaato loo geysto.
Deggan waa gabadh qoyskeedu ku degay dhalashadeeda
ama iyadu deggan/ xasilloon oo aan fududayn.
Degdeg weeye marka laga hadlayo wax muddo yar lagu
qabtay ee ma aha dagdag.
Ereyada ka dhasha salka gal- waxaa habboon in a lagu
wado oo aan e loo beddelin: galaya, gudagal, hirgalin,
suuragalin, dhaqangalin, iwm. Tag- iyaduna waa sidaas oo
kale: tagay, tageen, tagaysa... Daa- lama daysan karo waxan…
halkii deysan la qori lahaa.
Xirfadaha -le ku dhammaaday iyaga lama beddeli karo:
qalinley, bajaajley, iwm.
Baddal/beddel, darajo/derejo, rajo/rejo, matalaad/metalaad/
metelaad, midba labo siyaabood baa loo qoraa. Saddexda
hore ayaa asalkii Carabiga waafaqsan, haddii meel la isugu
tagayana, cidda sidaa u qorta ayaa doodda leh. Rajo/rejo labo
5 Deegaan waxa ay leedahay labo macne oo kale, ee kuwaa aynu u dayno,
degaanna ku koobno macnahan.

NUUN 388

macne ayaa ay innoo leeyihiin. Mid waa Carabi asalkiisu oo
waa filasho (rajaa’), midna waa macne Soomaali ah: gabadh
yar oo hooyadeed dhimatay. Dhawaaqa rajo, inta aan arkay,
waxa uu u badan yahay gabadha yar ee hooyadeed dhimatay,
halka filashadu rejo ay u dhowdahay. Laakiin degaannada
kale in ay rajo wada yihiin waa suuragal. Haddaba, sow
kuma kala soocan karno in inanta rajo loo qoro filashadana
rejo?
Ereyada ergey, webi, welwel/ werwer, halyey, geyn (alaab
baan guriga geynayaa), dhereg, iwm., iyagu waa e. Laakiin
kayd ma aha keyd.
Nebi sidaas ayaa loo badan yahay oo uu ku hirgalay, haddii
Nabi la qorana wax uu madaxa la galayaa ereyga nabid. Sidaa
oo kale Beder (dagaalkii/goobta) haddii Badar loo qoro, dad
badan waxa ay u akhrinayaan badarkii cuntada ahaa. Anigaa
wareerkaa mar lugta la galay oo ka tawbad keenay! Nebi iyo
Beder (Bedr) waxba kama duwana dhawaaqa Carab badani
hadda adeegsadaan, gaar ahaan Khaliijka. Edeb ayaa isna
in sidiisa laga beddelaa ay adag tahay. Asalku waa adab.
Maxamed iyo Axmed iyaguna sidooda ayaa ay ku hirgaleen.
Ehel oo asalkiisu yahay ahl ma jirto sabab aynu Carabi ugu
celinno. Beled ayaa ka awood badatay asalkii ahaa balad.
Ujeedku ma aha in Carabiga la waafajiyo ereyo
Soomaaliyoobay, ee maadaama qaarkeenba si u qorayaan,
xalka innoo furan waa in aan meel isugu tagnaa, waxa
ugu mudan ee lagu salayn karaana waa asalkii ereyga ee
qaarkeen adeegsanayeen. Ereyada malqacad, jaamacad,
seben, iyo kuwa la midka ah ee aynu beddelnay, baa laga
hadli lahaa haddii Carabiyayn loo jeedo.

xasilinta higgaadda

389

o
Ereyada labada qaab loo dhaho ama qoro6, sida: werwer,
welwel, erey, eray, tacab, tabac, naftiisa, laftiisa, lacnad, naclad,
nimco, nicmo, nafci, nacfi, tabar, tamar, xayawaan, xawayaan,
dawaco, dacawo, suxul, xusul... kuwa dh/r la kala adeegsado,
arrintooda hadda madaxa isku xanuujin mayno, laakiin waa
in halkii qoraal mid uun ku socdaa.
o
Marka la kala qorayo ereyada, wixii aan isrogrogitaanka
sarfeed ee ereyga ku iman, waxaa habboon in dhigaal ahaan
laga kaaftoomo.
Caano> caanaha… Waa isbeddel ku imanaya sarfaha
afkeennana, mana jiro dhawaaqa caanoha. Caano+nuug
haddii la isku qoro oo erey cusubi ka dhasho labadii erey ee
isku darsamay, caananuug waa la qori karaa. Laakiin haddii
la kala qoro ma aha in caana nuug la qoro. Maxaa yeelay,
caano ayaa asalka, maadaama aysan jirin wax ku xidhiidhsan
oo asalkii ka leexiyaana, waa in sidii ereygu ahaa loo qoraa.
“Ha igu dhega hadlin,” waxaa ka qumman: “Ha igu dhego
hadlin.” Marka la hadlayo, ha igu waxa ay isu isugu ururtaa:
haygu.
Shaqalka o marar badan hadalka ayaa jiita oo dad badani
waxa ay ugu dhawaaqaan a. Mararka qaarna isrogrogga
ereyga ayaaba qasbaya in a la beddelo, sida: labo > labaatan,
dhego > dhegaheeda/ dhegihiisa.
6 Cismaan Cabdinuur Xaashi (Khaliifka) waxa uu ereyadan ku tilmaamayaa:
Ereyada Wadhafaysma. Eeg Af-dhaab (2018), bb.87-89.

NUUN 390

Shaqaan aadayaa. Talaan kuu hayaa. Immisaad aragtaa?
Labaan arkaa. Asalku waa: shaqo ayaa aan aadayaa; talo
ayaa aan kuu hayaa; labo ayaa aan arkaa.
Shaqallada o iyo a marka ay kulmaan, haddii aan hamse u
dhexayn, meelaha qaar waxaa dhacda in o-da la jiito, maxaa
yeelay waa ay ka dhawaaq culus tahay a-da oo carrabkaa
dhibsanaya. Laakiin marka la qorayo waa in asalkii ereyga
la qoraa.
Warkii oo kooban, sidii aad doontid ugu dhawaaq e, u
qor: shaqo, talo, labo, caano, toddobo, ilmo—marka ay keli
yihiin. Ma jirto sabab loo qoro shaqa kuma lihid, tala qaado,
laba erey, iwm.
o
Labada erey ee af Carabiga ah ee ilaa (‫ )إىل‬iyo illaa (‫)إال‬,
waxa aynu af Soomaaliga ku adeegsannaa ilaa oo aan shed
lahayn: Ilaa shalay ayaa aan sugayaa... Sax ma aha in loo
qoro: Illaa shalay ayaa aan sugayaa.
Ereyada hawl iyo dawlad sidan ayaa ay rasmi ku yihiin e,
howl iyo dowlad ma aha.
Dhawr qof (tiro); iga war dhowr; ilmaha dhibaato ka
dhowr,...—waxaa habboon in dhawr loo adeegsado tirada,
dhowr-na sugidda iyo ilaalinta. Sidaa oo kale in dhow iyo
dhaw (garaacid, iwm.) la kala saaro: meel dhow baa aan ka
imid; soo dhowoow.
o
Ereyada iyo magacyada shisheeye u qor qaab uu akhrisan

xasilinta higgaadda

391

karo qofka af Soomaali keli ah akhrin karaa. Haddii aad
rabtid raaci qoraalkii shisheeye oo labo qaws ku dhex jira.
o
Isu mise Isku
Farqi weyn baa u dhexeeya adeegsiga isu iyo isku. Laakiin
waxa aad mooddaa in dad badani ay u adeegsadaan sidii ay
isku mid yihiin (eeg ma noqon karto: isu mid yihiin).
Imtixaanka isu diyaari oo qolkaa isku diyaari.
Waxay isu raaceen suuqa.
Waxay isku raaceen go’aankan.
Wuxuu isku arkay nabar.
Wuxuu isu arkay nin macne leh!
Tusaalayaashan hoose waxa aan ka soo qaatay qoraal uu
Maxamed Aadan Ciiraale kaga hadlayay farqiga u dhexeeya
isu iyo isku.
Tusaale (1):
a) Bile iyo Mire waa isku maragfureen.
b) Bile iyo Mire waa isu maragfureen.
Sida muuqata labada oraahood ujeeddooyinka ay
gudbinayaan waa kuwo aad u kala fog. Oraahda (a)
waxay sheegeysaa in Bile iyo Mire ay liddi isku yihiin oo
markii maxkamadda la soo taagey uu midiba isku deyey
in uu kan kale dembiga dusha ka saaro ama ku caddeeyo.
Laakiin, oraahda (b) waxay sheegeysaa in Bile iyo Mire

NUUN 392

ay istaageerayaan oo markii maxkamadda la soo taagey
uu midiba kan kale hadalkiisii in uu run yahay ka marag
kacay. Kolkaas, haddaad ‘isku’ adeegsato adigoo raba in aad
gudbisid ujeeddada (b) waxaa caddaaneysa in oday Naxwe
la yiraahdaa uusan kula socon ujeeddadaadana fahmeyn.
Tusaale (2):
a) ‘Macallinkaaga isu taag.’
b) ‘Macallinkaaga isku taag.’
Oraahda (a) waxay fareysaa qofka lala hadlayo in
uu macallinkiisa u istaago, ixtiraam ahaan. Laakiin,
oraahda (b) waxay fareysaa tan kore liddigeed oo ah in uu
macallinkiisa ‘lig’ isku siiyo, oo uu hadallada iyo amarrada
uu siinayo dib ugu celiyo. Kolkaas, haddii aad arday
fareysid in uu macallinkiisa u istaago, ma adeegsan kartid
‘isku taag’.

QAABAYNTA
QORAALKA

NUUN 394

FARTA QORAALKA

Ujeedka qaabaynta qoraalku waa in akhristaha loo
fududeeyo akhrinta qoraalka iyo fahanka farriinta uu
xambaarsan yahay qoraalku.
Waana in uusan akhristuhu ku dhibaatoon akhriska ee
uu si fiican oo fudud uga bogan karo nuxurkii qoraalka
ulana socon karo farriintii uu qoraalku xambaarsanaa ee la
rabay in akhristuhu ka qaato qoraalka.
Waxyaalaha aan halkan kaga hadli doonaa waxa ay inta
badan la xidhiidhaan qoraalka buug, weliba buug aan ahayn
kuwa ardayda loogu talagalay ama buug dugsiyeed.
Maadaama qoraaga Soomaaliyeed aan inta badan
buugga looga dambayn e sidaa lagu daabaco, waa muhiim
in qoraagu xil iska saaro arrimahan. Haddiise shirkad faafin
ama madbacad ay hawshan qabanayso, waxba yuusan isku
dhibin qoraagu. Waxaana jira barnaamijyo, sida Adobe

NUUN 396

InDesign ay adeegsadaan oo hawshan loogu talagalay.
Aan sii afeefto.
Wax badan oo aan sheegi doono waa dooq iyo doorasho
tijaabo ku salaysan e ma aha sharci aan laga tallaabsan
karin. Waa wax la tijaabiyay laguna caamalay.
Xulashada Farta Qoraalka
Xulashada fartu waxa ay ka mid tahay waxyaalaha ugu
muhiimsan qaabaynta qoraalka. Far kastaa macne ayaa ay
leedahay, farriin ayaa ay xambaarsan tahay, ‘shakhsiyad’ u
gaar ahna waa ay leedahay.
Labadan farood ee ay Mudane iyo Marwo ku kala qoran
yihiin, tee baa aad isleedahay waa ay ku habboon tahay in
marwo lagu qoro? Tee baa ku habboon ereyga mudane?

Marwo Marwo
Mudane Mudane
Buug Hebel ku saabsan ma habboona in lagu qoro far
dheddig xisaabsan. Sidaa oo kalana far labnimo xisaabsan
ma aha in loo adeegsado qoraal Heblaayo ku saabsan. Buug
sayniska mala-awaalka ah ku saabsan iyo buug jacayl ku
saabsan isku far kuma qormaan, haddii aan ujeeddo kale
jirin.
Barnaamijyada wax lagu qoro, sida MS Word, Google
Docs, Pages (Mac), Open Office, waxa ay ku yimaaddaan
faro badan oo kala nooc ah. Badanaana marka aad qoraalka
diyaarinaysid, midda uu barnaamijku ku yimaaddo ayaa
aad adeegsan kartaa ama waxa aad dooran kartaa fartii ku

farta qoraalka

397

cajabisa. Laakiin marka aad dadka la wadaagaysid, waa in
aad akhristaha baahidiisa hormarisaa: xulo far qurux leh,
aysan ishu ku daalayn kana boodayn.
‘Serif’ iyo ‘Sans Serif’
Guud ahaan noocyada farta waxaa loo qaybin karaa labo:
‘serif ’ (sida farta buuggani ku qoran yahay: Adobe Caslon
Pro.) iyo ‘sans serif ’ (sida arial).
Waxa aad arkaysaa in ‘serif ’ ay leeyihiin qaybo aysan
‘sans serif ’ lahayn, sida A oo leh cago, g oo leh dheg, iwm.
Badanaa serif-ku ma laha af ama gees dhuuban ama fiiqan,
sida sans serif-ka.
Serif waxaa ka mid ah kuwan: Minion Pro, Adobe
Caslon Pro, Cardo, Sabon, Adobe Jenson Pro, Baskerville,
Book Antiqua, Garamond, Adobe Garamond Pro, ikk.
Sans serif waxaa ka mid ah kuwan: Gotham, Helvetica,
Futura, Franklin Gothic, Myriad Pro, ikk.
Sans serif waxa ay ku fiican yihiin cinwaannada ee kuma
wacna qoraal dheer. Sidaas awgeed, qoraalka buuggu waa in
uu ku qornaadaa far serif ah.
Marka aad far dooranaysid waa muhiim in aad isweydiisid:
fartan aad dooranaysid ma daboolaysaa baahida buugga?
Farta janjeedha ee itaaligga ma leedahay? Farta culus ee
bold ma leedahay? Far xarfaheedu isu dhow yihiin oo isku
cuban miyaa mise waa mid ay kala f o g yihiin?
Waxaa jira kuwo la daaliyay aadna loo isticmaalay oo
ay dadku ka xiise dhaceen. Adeegsigooda batay ayaa ay ku
qiime dhaceen. Maro magaaladoo dhani ku daatay baa ay

NUUN 398

noqdeen oo meel kasta loo adeegsado. Haddii aysan jirin
sabab kugu qasbaysaa, ha u adeegsan buuggaaga. Waxaa ka
mid ah: Times New Roman, Georgia, Arial, ikk.
Qaarkoodna looma dhowaado, oo waxa ay ka dhigan
yihiin adiga oo aroos lagaa casuumay ku tagay macawistii
hurdada ama diricii shiidka/ baatiga ahaa ee guri-ku-joogga.
Comic sans ayaa ka mid ah oo gaadhay heer dadka qaar ay
u ololeeyaan in la mamnuuco! Waxa ay u eg tahay qoraalka
ilmo farbarad ah. Laakiin adeegsigeedaa la qaldaye ilmaha
iyo dadka akhrisku dhibo waa ay u fiican tahay. Qoraal la
daabacayo looguma talagalin markii horaba.
Marka aad qoraalkaaga far u dooraysid, waxa aad samayn
kartaa qayb qoraalka ka mid ah in aad marba far nooc ah ku
tijaabisid, ka dibna ka dooro midda aad isleedahay waa ay
ku fiican tahay oo waa uu ku soo baxayaa qoraalku, farriintii
iyo mawduucii qoraalkana la jaanqaadi karta oo lagu gudbin
karo. Fartu waa labbiskii qoraalka. Labbis kastaana goob
iyo goor uu ku habboon yahay baa uu leeyahay.
Haddii nooca farta aad adeegsanaysid aysan ujeeddo
gaar ahi ka dambayn, kuwan baa aad isku koobi kartaa.
Waa faro taariikh dheer leh, qurux badan, akhriskana ku
fiican, tijaabo badanna maray.
Buugaagta shirkadaha faafinta waaweyni soo saaraan, in
badan kuwan iyo wax u dhow baa ay ku qoran yihiin: Adobe
Caslon Pro (buuggan ayaa ku qoran), Bembo, Sabon, Adobe
Jenson, Baskerville, Garamond, Adobe Garamond, iwm.
Doorashada adigaa leh ee intani waa aragti iyo talo uun.
Farta qaar baa nis yar oo aan boos badan qaadan, qaarna
waa kuwo feedho weyni u dhashay oo meeshaba waa ay isku
ballaadhiyaan. Minion Pro waa far nis yar oo qurux badan,

farta qoraalka

399

halka Bookman Old Style ay boos badan qaadanayso.
Ka taxaddar in aad qoraalkaaga u adeegsatid in ka badan
saddex nooc. Labo ayaa kaa badan. Mid ayaana ku filan
asalkeedaba.
Jimidh/ cabbir
Markaan eegno cabbirka fartu intee baa uu le’ekaanayaa,
farta qoraalka caadiga ah ee buuggu waa inaysan ka yaraan
10pt, laakiin waxa aad mooddaa Soomaalidu in ay dhibsato
wixii 12 ka yar. Buuggani waxa uu ku qoran yahay cabbirka
12. Meelaha qaar la soo xigtay waa 11.
Cinwaannada 14–24 waa laga dhigi karaa. Hadba
warqaddu inta ay le’eg tahay ayaa ay ku xidhan tahay.
Faallada sawir la socota ama hoosqorka (footnote) ka
dhig 7–8 haddii qoraalka caadiga ahi yahay 11/12.
Farta qaar ayaa sideeda u qaro weyn, sida Bookman,
haddii aad adeegsatid oo aad 12 ka dhigtay, waa ay ka
weynaanaysaa Minion Pro isla 12 ah.
Far weyn iyo far yar
Waxyaalaha akhriska innoo fududeeya waxaa ka mid ah
garashada qaabka ereyga iyada oon xaraf-xaraf loo akhrin
ereygii. Laakiin haddii far waaweyn lagu qoro, ereyadu
isku qaab baa ay noqdaan. Sidaas awgeed, farta waaweyn
akhrinteedu waa dhib—wixii aan cinwaan iyo qoraal
kooban ka ahayn.
Qoraalka guud ee buugga ka dhowr farta waaweyn.
Haddii aad xiganaysid qoraal far waaweyn ku qoran waa
meesheeda.

NUUN 400

Mararka qaar waxaa loo adeegsan karaa in lagu muujiyo
qaylo iyo cod dheer. Sida dad hadlaya haddii uu mid qayliyo,
far WAAWEYN waa lagu muujin karaa.
Ereyada la soo gaabiyay, sida BBC, CNN, NATO, AU,
USA, UK, UAE, UN, UNESCO, waa in far waaweyn lagu
qoro. Magacyada la soo gaabiyayna waa sidaas oo kale oo
waa in far waaweyn lagu qoraa, sida: M.Y. Jaamac.
Itaalig
Farta janjeedha iyadana akhrinteedu waa y adag tahay.
Waa in aan qoraalka lagu badin. Meel la rabo in xoogga la
saaro ama si gaar ah farta loogu fiiqo ayaa loo adeegsadaa,
sida habboon. Ha u adeegsan xigashooyinka, laakiin
maansooyinka waa aad kaga sooci kartaa qoraalka intiisa
kale.
Sidaa oo kale ereyo la rabo in qoraalka kale laga sooco
ayaa loo adeegsadaa, sida erey laga hadlayo ama la sharxayo,
ama magac ahaan loo adeegsanayo, ama tilmaan ahaan loo
adeegsanayo. Adeegsigani aad ayaa uu buuggan ugu badan
yahay, gaar ahaan qaybta higgaadda.
Ereyada aan af Soomaaliga ahayn ee macnahooda laga
yaabo in aan dadka qaar aqoonna waa lagu muujin karaa.
Sidaa oo kale ayaa lagu samayn kartaa kuwa la yaqaanno
laakiin la rabo in af Soomaaliga laga sooco—bacdamaa,
alxaasil, iwm.
Waxaa kale oo loo adeegsadaa magacyada buugaagta,
magacyada maansooyinka, iwm., ee qoraalka lagu dhex
xusay.

farta qoraalka

401

Farta culus
Mararka qaar halkii farta janjeedha ayaa farta culus la
adeegsadaa si erey gaar ah farta loogu fiiqo, sida erey laga
hadlayo ama la sharxayo ama magac ahaan loo adeegsanayo,
ama tilmaan ahaan loo adeegsanayo. Adeegsigani waxa uu
ku badan yahay buugaagta akadhemigga ah iyo buugaag
dugsiyeedka. Haddii aadan soo xiganayn qoraal asal ahaan
far culus ku qoran, ama aadan cinwaan u adeegsanayn,
ama aadan qoraal akadhemig ah u adeegsanayn, iska daa,
kumana qurxoona buugaagta caadiga ah, sida sheekada,
iwm.

NUUN 402

TUDUCAYN

“Waa in uu hadallada kala sooco ... mana aha in uu
qoraalka isu bixiyo, maxaa yeelay waxaa fahankii baa
adkaanaya waqtiguna waa uu ku lumayaa, doqon xun uun
baa sidaa yeela!”

—Ibnu Jamaacah.1
￼o
Qaybtii hore waxa aan kaga soo hadalnay ahmiyadda ay
leedahay doorashada far ku habboon qoraalka, adeegsiga
farta janjeedha ama itaaligga ah, adeegsiga farta culus ama
bold ah, adeegsiga farta WAAWEYN iyo farta yaryar.
Qaybtani waxa ay ku saabsanaan doontaa tuducaynta
qoraalka (paragraph), iyo qaabaynta tuducyada.
1

‫تذكرة السامع واملتكلم يف أدب العامل واملتعلم‬, b.134.

NUUN 404

Caadi ahaan, tuduc kastaa waa in uu xambaarsan yahay
hadal ama fikrad isleh, marka wax kale loo gudbayana waa
in tuduc cusub la bilaabaa. Tuducu waxa uu ka kooban
yahay weedho ama jumlado la isu geeyay.
Maansayahanka Soomaaliyeed aad ayaa ay tuducaynta u
adeegsadaan, waxaana mararka qaar kala sooca bayd ama
baydad soo noqnoqda oo dhextaal ah.
Tuducu waxa uu ka dhigan yahay hal hudhmo, oo haddii
saxankiiba la isku foorariyo, in uu qofku ku mergado ayaa
ay u badan tahay. Tuducayntu waa qaybin iyo yaryarayn si
aan loogu mergan qoraalka ee akhrintiisa iyo fahmiddiisu
ay u fududaadaan.
Imika buugaagta Soomaalidu badanaa waxa ay labo
tuduc ku kala saaraan in sadar bannaani u dhexeeyo. Waa
mid habboon haddii qoraalku maanso yahay ama qoraal
akadhemic ah oo cinwaanno hoosaad leh, akhristuhuna
uusan iskubixis u akhrinayne ay u badan tahay in uu marba
in ka bogto.
Laakiin marka qoraalku yahay sheeko, jiraal iyo
mala‑awaal kii ay doonto ha noqoto e, haddii sadar bannaan
loo dhexaysiiyo labadii tuducba, waxaa soo baxaya qoraal
aan xidhiidhsanayn iyo sheekadii oo kala googo’an ayna
ishu u baahan tahay inay marba tuduca xiga u booddo.
Markaa xalku waxa uu noqonayaa in tuducyadii isku
xigaan laakiin la helo qaab kale oo loo calaamadiyo bilowga
tuduca cusub. Taasina waa in sadarka koowaad ee tuduca
bilowgiisa hore loo yara durkiyaa (sida tuducan), taas oo
calaamad u noqonaysa bilowga tuduca cusub.Waxaa la
dhahaa indhent (indent).

tuducayn

405

Safidda sadarrada (alignment)
Afar siyaabood ayaa aad sadarrada u safi kartaa:
In ay dhanka bidix ka siman yihiin laakiin dhanka midig
ay kala dheer yihiin;
in ay dhanka midig ka siman yihiin laakiin ay dhanka
bidix kala dheer yihiin;
in badhtankoodu la siman yahay badhtanka bogga
laakiin midig iyo bidix ay kala dheer yihiin;
... iyo in ay si siman ugu fidsan yihiin bogga, sida
tuducyada buuggani u qaabaysan yihiin.
Cinwaannada bidix, midig, iyo dhexdaba waa lagu
simi karaa. Laakiin qoraalka caadiga ah ee buugga haddii
midigta ama badhtanka laga simo akhrintiisa ayaa dhib
noqonaysa oo mar kasta waa in ay ishu raadisaa bilowgii
sadarka xiga. Bidixna ma qurux badna oo sadarro dhanka
midigta ka kala dhaadheer ayaa ka dhalanaya. Markaa waa
in uu qoraalku bogga ku fidsan yahay, oo intii suuragal ah ay
sadarradu bidix iyo midigba ka siman yihiin (sida tuducan).
Tuduc cusub marka uu bilowdana durkinta safka hore ama
indentation baa lagu garanayaa.
Mararka qaar erey dheer baa sababaya in aan sadarradii
sinnaan. Markaana waxaa la samayn karaa in ereyga la kala
jabiyo iyada oo jiitin la dhexgalinayo, ama hyphenation.
Sababta sidan loo yeelayaana waa in aan qoraalka dhexdiisu

NUUN 406

yeelan meelo bannaan oo ereyadu ay kala durugsan
yihiin si sadarradu midig iyo bidix uga sinmaan. Inta aad
awooddid iska daa adeegsiga hyphenation. Haddii aad ku
qasbanaatidna, ereyga aad rabtid in aad jiitin galisid meesha
aad rabtid in uu ka kala jabo dooro.
o
Dhanka qaabaynta iyo dejinta qoraalka, sadarkiiba 9–12
erey baa uu ku fiican yahay. Boggiina waxa uu noqonayaa
30 (warqadda yar) ilaa 35 sadar (marka warqaddu weyn
tahay).
Haddii aad cabbirkii bogga haysatid, cabbirkii farta aad
adeegsanaysidna aad dooratay, cabbirka hareeraha ama
margins waxa aad ku salayn kartaa inta sadar ee aad bogga
ka rabtid iyo inta erey ee sadarkiiba qaadayo.

QAYBAHA BUUGGA

Guud ahaan buugaagta waxaa loo qaybin karaa kuwo ka
hadlaya wax jira ( Jiraal: non-fiction) iyo kuwo male-awaal
iyo sheeko-faneed ah (fiction). Qaybahan hoos ku xusan
intooda badan lagama helo buugaagta male-awaalka/
sheeko-faneedda ah (fiction).
Marka aad buug qoraysid, ku dedaal qaybahan in aad
qoristooda ku bilowdid bogga midigta xiga, xitaa haddii
bidixda aysan waxba ku qornayn.
Cinwaan-dhiman: Half-title page
Bogga ugu horreeyaa waa cinwaanka buugga oo keli ah.
Haddii cinwaanku dheer yahay, qaybta ugu muhimsan baa
halkan lagu qoraa. Haddii uu cinwaan-yare la socdo, lama

NUUN 408

qoro. Magaca qoraaga halkan laguma qoro.
Bogga bidix badanaa waxba laguma qoro.
Cinwaan-dhan: Title page
Boggan waa in lagu qoraa cinwaanka buugga oo
dhammaystiran. Magaca qoraaga, magaca tifaftiraha
(haddii uu jiro), magaca tarjumaha (haddii uu jiro), magaca
madbacadda/ faafiyaha. Haddii uu buugga qayb ka yahay
taxane, waa in lagu daraa. Waxaa kale oo la raaciyaa meeshii
lagu daabacay iyo sannadka la daabacay.
Bogga bidix ee xiga waa bogga xuquuq-dhowrka
(copyright page). Waxaa lagu qoraa cidda xuquuqda iska leh
iyada oo la raacinayo astaanta ©. Sidaas oo kale waxaa la
tilmaamaa sannadkii la daabacay, waxyaalaha akhristaha
loo oggol yahay ama aan loo oggolayn (xuquuq ahaan),
madbacadda, meeshii lagu daabacay, tirada caalamiga ah ee
buugaagta lagu sunto (ISBN), tirada dabaacaadda waa in la
muujiyaa (1aad, 2aad,…), iwm.
Hibeyn/Maamuus: Dedication
Waxaa dhacda in qoraagu buugga u hibeeyo cid uu aad
u tixgalinayo oo naftiisa ku weyn. Waxa ay noqon karaan
waalid, ehel, qaraabo, macallin, iwm.
Tusmo: Contents
Tusmada buuggu waxa ay muujisaa qaybaha iyo cutubyada
uu buuggu ka kooban yahay. Haddii uusan buuggu ahayn
akadhemig waa laga habboon yahay in aad loo faahfaahiyo
tusmada. Inta badan akhristuhu xog ku filan waxa uu ka heli

qaybaha buugga

409

karaa cinwaanka cutubkta, oo ay tahay in aan la maldihin
balse si cad loo qoro.
Ereyo la soo gaabiyay: Abbreviations
Haddii buugga ay ku badan yihiin ereyo la soo gaabiyay,
waa in dhammaan ereyadaas bilowga buugga lagu ururiyaa
oo mid walba la raaciyaa waxa uu u taagan yahay. Tusaale
ahaan, buugaagta taariikhda Soomaaliya laga qoray
qaarkood waxa aad ku arkaysaa CQS, XDS, GSK, iyo kuwo
kale oo badan oo aan waxa ay u taagan yihiin la raacinnin.
CQS: Ciidamada Qalabka Sida. XDS: Xoogga Dalka
Soomaaliyeed. GSK: Golaha Sare ee Kacaanka.
Gogoldhig: Forward
Gogoldhigga waxaa qora qof aan qoraaga buugga ahayn,
waxa ayna taageero iyo ammaan, ama qiimayn guud u
tahay qoraalka. Inta badan waxaa qora qof la garanayo oo la
qaddariyo, gaar ahaan mid mawduuca buuggu ka hadlayo
khibrad iyo aqoon badan u leh.
Qasab ma aha in buugga la raaciyo gogoldhig, marar
badanna, run ahaantii looma baahna.
Arar/ Afeef: Preface
“Ama afeef hore yeelo ama adkaysi dambe.” Qoraagu halkan
ayaa uu ku muujiyaa danta iyo ujeeddada iyo baaxadda
qoraalka. Gaarkeeda waa loo dhigi karaa, hordhacana waa
lagu dari karaa.

NUUN 410

Mahadnaq/ Mahadcelin: Acknowledgements
Qof keligii buug soo saaraa ma jiro. Qoraa kastaa waxa uu
taageero toos ah iyo mid dadbanba ka helaa dad badan. Waa
lamahuraan in qoraagu tixgaliyo una mahadceliyo dadkii ku
kaalmeeyey qoraalka. Haddii ay aad u kooban yihiin, waxaa
gadaal lagaga dari karaa hordhaca. Mahadnaqa waxaa kale
oo lagu qori karaa dhammaadka buugga.
Hordhac: Introduction
Waa qaybta qoraalku ka bilowda ee buugga ugu horraysa.
Bogga koowaad (1) ee buuggu waxa uu ka bilowdaa
hordhaca.
Hordheh: Prologue
Qaybtan waxaa laga helaa buugaagta sheekooyinka,
riwaayadaha, ama gabayada ah, waxa ayna ka dhigan tahay
hordhac lagu tilmaamayo dhacdo ka horraysa xogta buuggu
xambaarsan yahay. Waxa ay gogolxaadh u tahay waxa ka
dambeeya.
Ubucda Buugga: Main Body
Qoraalka buugga qaybta ugu baaxadda weyn weeyaan,
waxaana loo qaybiyaa cutubyo ama xubno. Haddii ay
cutubyadaasi koox-koox isu raaci karaanna, koox walba
waxaa laga dhigaa qayb isla socota. Ku dedaal in aad cutub
kastaa ku bilowdo bogga midigta ah.
Hoosqor: Footnote
Haddii la rabo in faahfaahin dheeraad ah, oo aan badnayn,

qaybaha buugga

411

la raaciyo qayb ka mid ah qoraalka, amaba tixraac loo
samaynayo, waxaa la adeegsan karaa hoosqor (footnote/
‫ )حاشية‬bogga qaybtiisa hoose lagu qoro oo wata tiro (1,2,3…)
ama xaraf (b,t,j,x,…), ama summad (*, **, ***,…).
Gabaggabo/ Gunaanad: Conclusion
Waa soo ururinta dulucda iyo biyadhaca xogtii buuggu
xambaarsanaa. Qaybtan lagama helo noofallada.
Dibdheh: Epilogue
Qaybtani waxa ay la mid tahay gabaggabada, laakiin waxa
ay raacdaa qoraal wata hordheh (prologue).
Ladh: Appendix
Waa xog dheeraad ah, sida sawirro, shaxo, warbixinno, iyo
wixii la mid ah, kuwaas oo taageeraya doodda qoraaga, ama
xog dheeraad ah siinaya akhristaha, laakiin ay adkaatay
in qoraalka toos loogu daro. Ladhka waxaa gadaal laga
raaciyaa qoraalka. Sheeko-faneeddu ma yeelato ladh.
Qoraal-danbeed: Endnotes
Qoraal danbeedku (endnote) waa hoosqorkii, waana ka
baaxad weyn yahay, oo qoraalka ayaa uu gadaal ka raacsan
yahay. Labo siyaaboodba waa loo raacin karaa: (1) in
cutubka dhammaadkiisa la raaciyo, ama (2) in buugga
dhammaadkiisa la raaciyo, oo ay cutubka u dambeeya ama
gabaggabada ku xigaan.

NUUN 412

Tixraac: References
Waa ilaha uu qoraagu toos u soo xigtay, oo si habaysan loo
qoray–iyada oo la raacayo hababka APA, MLA, iwm.
Haddii buuggu leeyahay qoraal-danbeed (endnotes),
halkaas ayaa la raacin karaa tixraaca, in gaar loo qorana
looma baahna. Haddii hoosqor ahaan tixraac kasta
meeshiisii loo raaciyayna, waa laga maarmi karaa.
Raadraac: Bibliography
Ilo-xogeed uu qoraagu kaashaday laakiin uusan toos u
soo xigan, rabana in uu akhtistuhu ka sii kororsado aqoon
dheeraad ah, ayaa halkan lagu qoraa.
Haddii buuggu leeyahay qoraal-danbeed (endnotes),
halkaas ayaa la raacin karaa raadraaca, in gaar loo qorana
looma baahna.
Ereyfur: Glossary
Haddii ay buugga ku jiraan ereyo badan oo qeexitaan u
baahan, ayna adag tahay in qoraalka dhexdiisa lagu wada
qeexo, waxaa habboon in Ereyfur (Glossary) loo sameeyo oo
gadaal laga raaciyo buugga.
Ereytus: Index
Waa qaybta buugga ugu dambaysa waxa ayna ka kooban
tahay ereyada muhiimka ah ee qoraalka ku jira iyo bogagga
laga heli karo. Waxa ay akhristaha u fududaysaa helitaanka
waxa uu u baahan yahay. Sheeko-faneeddu uma baahna.

qaybaha buugga

413

NUUN 414

“Nin lagu seexdoow ha seexan,
Xil baad siddaa ha seexan.”
—Cali Sugulle

RAADRAAC
Soomaali
Afmaal 1. Tifaftirayaasha: Cabdirashiid M. Ismaaciil,
Cabdalla C. Mansuur, Saynab A. Sharci. 2012.
Axmed F. Cali “Idaajaa”, Murtida Maahmaahda
Soomaalida. 2005.
Axmed F. Cali “Idaajaa”, Silsiladda Xulka Suugaanta
Soomaaliyeed 1. Looh Press. 2017.
Axmed F. Cali “Idaajaa”, Ismaaciil Mire. Looh Press. 2020.
Axmed Sheekh Jaamac (tifaftirkii: Rashiid Cabdillaahi),
Cadlidoonaha Daal Allaa Baday. Ponte Invisible.
2013.
Cabdalla Cumar Mansuur & Annarita Pugliell, Barashada
Naxwaha af Soomaaliga, i. Looh Press. 2018.
Cabdiraxmaan Cumar Warsame (Feegar), Hab-qoraalka
Sheekada Gaaban. Akademiyada Cilmiga, Fanka,
iyo Suugaanta. 1983.
Cabdiraxmaan C.F. ‘Barwaaqo’, Mahadho. Hal-Aqoon.
2015.
Cabdulqaadir Diiriye, Soodoog. Garanuug. 2020.

Cali Ileeye, Xabagbarsheed. Garanuug. 2018.
Cismaan
Cabdinuur
Xaashi,
Af-dhaab.
Akaddemiyadda
Cakaara. 2018.
Guddiga afka Soomaalida, Asaaska Naxwaha af
Soomaaliga. 1971.
Maxamed Baashe X. Xasan, Hal Aan Tebayey. 2008.
Maxamed Baashe, X. Xasan, Hal Ka Haleel.
Garanuug. 2018.
Maxamed Baashe X. Xasan, Afka Hooyo Waa
Hodan, Garanuug. 2019.
Maxamed Baashe X. Xasan, Hal Tisqaaday.
Garanuug. 2020.
Maxamed Gaanni, Dhabannahays. Garanuug. 2020.
Maxamed Xaaji Xuseen Raabi, Habka Qoraalka.
Jaamacadda Ummadda Soomaaliyeed. 1977.
Shire Jaamac Axmed, Naxwaha af Soomaaliga.
Akadeemiyaha Dhaqanka. 1976.
Xuseen Sh. Axmed (Kaddare), Waasuge iyo Warsame.
Carabi

-‫ السبيك‬- ‫ قاعدة يف الجرح والتعديل‬-( ‫أربع رسائل يف علوم الحديث‬
‫ محمد بن عبد‬- ‫ املتكلمون يف الرجال‬-‫ السبيك‬- ‫قاعدة يف املؤرخني‬
‫ ذكر من يعتمد قوله يف الجرح والتعديل‬-‫الرحمن السخاوي شمس الدين‬
.‫ عبد الفتاح أبو غدة‬:‫ املحقق‬.‫ الذهبي‬- ‫ السخاوي‬- ‫ السبيك‬:)‫ الذهبي‬.١٩٩٠ ‫ الطبعة الخامسة‬.‫مكتبة املطبوعات اإلسالمية‬

‫اقرأ َ‬
‫وارق‪ :‬عيل بن محمد بن حسني العمران‪ .‬العرصية للنرش والتوزيع‪.‬‬
‫‪.٢٠١٨‬‬
‫اإلعالن بالتوبيخ ملن ذم أهل التاريخ‪ :‬السخاوي‪ .‬فرانز روزنثال‪ .‬مؤسسة‬
‫الرسالة‪.١٩٨٦ .‬‬
‫اإلقرتاح يف بيان االصطالح‪ :‬تقي الدين أبو الفتح محمد بن عيل بن وهب‬
‫بن مطيع القشريي‪ ،‬املعروف بابن دقيق العيد‪ .‬دار الكتب العلمية ‪-‬‬
‫بريوت‪.‬‬
‫الجامع ألخالق الراوي وآداب السامع‪ :‬الخطيب البغدادي‪ .‬املحقق‪:‬‬
‫محمد عجاج الخطيب‪ .‬مؤسسة الرسالة‪.١٩٩٦ .‬‬
‫الحيوان‪ :‬عمرو بن بحر بن محبوب الكناين بالوالء‪ ،‬الليثي‪ ،‬أبو عثامن‪،‬‬
‫الشهري بالجاحظ‪ .‬دار الكتب العلمية ‪ -‬بريوت الطبعة‪ :‬الثانية‪1424 ،‬‬
‫الذهبي ومنهجه يف كتابه تاريخ اإلسالم‪ :‬معروف‪ ،‬بشار عواد‪ .‬عيىس البايب‬
‫الحلبي ‪ -‬جامعة بغداد‪.1976 .‬‬
‫الرسول املعلم صىل الله عليه وسلم وأساليبه يف التعليم‪ :‬عبد الفتاح أبو‬
‫غدة‪ .‬مكتبة املطبوعات االسالمية بحلب‪.١٩٩٦ .‬‬
‫العقد الفريد‪ :‬أحمد بن محمد بن عبد ربه األندليس‪ .‬املحقق‪ :‬مفيد‬
‫محمد قميحة‪ .‬دار الكتب العلمية‪.1983 .‬‬
‫الغيايث غياث األمم يف التياث الظلم‪ :‬عبد امللك بن عبد الله بن يوسف‬
‫بن محمد الجويني‪ .‬املحقق‪ :‬عبد العظيم الديب‪ .‬مكتبة إمام الحرمني‬
‫الطبعة‪ :‬الثانية‪.‬‬

‫القراءة املثمرة‪ :‬مفاهيم وآليات‪ :‬عبد الكريم بكار‪ .‬دار القلم ‪ -‬دمشق ‪-‬‬
‫الدار الشامية‪.٢٠٠٧ .‬‬
‫املشوق إىل القراءة وطلب العلم‪ :‬عيل بن محمد بن حسني العمران‪ .‬دار‬
‫عامل الفوائد للنرش والتوزيع‪ .٢٠٠٢ .‬الطبعة الثانية‪.‬‬
‫بستان العارفني‪ :‬يحيى بن رشف النووي محي الدين أبو زكريا‪ .‬املحقق‪:‬‬
‫محمد الحجار‪ .‬دار البشائر اإلسالمية‪.٢٠٠٦ .‬‬
‫تاريخ بغداد‪ :‬للخطيب البغدادي‪ .‬دار الكتب العلمية‪.‬‬
‫تقييد العلم‪ :‬الخطيب البغدادي‪ .‬املحقق‪ :‬سعد عبد الغفار عيل‪ .‬دار‬
‫اإلستقامة‪.٢٠٠٨ .‬‬
‫تذكرة السامع واملتكلم يف أدب العامل واملتعلم‪ :‬بدرالدين ابن جامعة‬
‫الكناين‪ .‬دار البشائر اإلسالمية‪.٢٠١٣ .‬‬
‫جامع بيان العلم وفضله‪ :‬ابن عبد الرب‪ .‬املحقق‪ :‬أبو األشبال الزهريي‪ .‬دار‬
‫ابن الجوزي ‪ -‬الدمام‪.١٩٩٤ .‬‬
‫روضة املحبني ونزهة املشتاقني‪ :‬ابن قيم الجوزية‪ .‬مجمع الفقه اإلسالمي‬
‫بجدة‪.‬‬
‫سري أعالم النبالء‪ :‬الذهبي‪ .‬املحقق‪ :‬شعيب األرناؤوط ‪ -‬بشار معروف ‪-‬‬
‫آخرون‪ .‬مؤسسة الرسالة‪.١٩٨٢ .‬‬
‫طبقات الشافعية الكربى‪ :‬تاج الدين السبيك‪ .‬املحقق‪ :‬محمود محمد‬
‫الطناحي ‪ -‬عبد الفتاح الحلو‪ .‬فيصل عيىس البايب الحلبي‪.1964 .‬‬
‫فتح املغيث برشح ألفية الحديث‪ :‬السخاوي‪ .‬املحقق‪ :‬عبد الكريم بن‬

‫ محمد بن عبد الله بن فهيد آل‬- ‫عبد الله بن عبد الرحمن الخضري‬
.‫ دار املنهاج‬.‫فهيد‬
‫ مكتبة املطبوعات‬.‫ عبد الفتاح أبو غدة‬:‫قيمة الزمن عند العلامء‬
.‫ الطبعة العارشة‬.‫اإلسالمية‬
‫ دار‬.‫د عيل عبدالواحد وايف‬.‫ أ‬:‫ ابن خلدون تحقيق‬:‫مقدمة ابن خلدون‬
.‫ السابعة‬:‫ الطبعة‬.2014 .‫نهضة مرص‬
1983 ‫ دار الرشوق‬.‫ محمد قطب‬: ‫منهج الفن اإلسالمي‬
‫ عبد امللك بن عبد الله بن يوسف بن‬:‫نهاية املطلب يف دراية املذهب‬
.٢٠٠٧ .‫ دار املنهاج‬.‫ عبد العظيم الديب‬:‫ املحقق‬.‫محمد الجويني‬
Ingiriisi
Afrax, Maxamed Daahir (2013) Between continuity
and innovation: transitional nature of
post‑independence Somali poetry and drama,
1960s – the present. PhD Thesis. SOAS,
University of London Source: Afrax Phd.
Anne Lamott, Bird by Bird. Canon Gate. 2020.
Bill Bryson, Mother Tongue: The Story of The
English Language. 1990.
Brian D. Osborne, Writing Biography and
Autobiography. 2004.
George Orwell, Why I Write. 1946. Accessed online
on 21 January 2021. https://www.
orwellfoundation.com/the-orwell-

foundation/orwell/essays-and-other-works/
why-i-write/
James Atlas, The Shadow in the Garden. Vintage
Books. 2017.
John Jorke, Into the Woods. Penguin Books. 2013.
Mary Norris, Between You & Me. Norton. 2015.
Mortimer J. Adler & Charles Van Doren, How to
Read a Book. Touchstone. 2014.
New Oxford Style Manual. Oxford University Press.
2016.
Richard Holmes, This Long Persuit. William Collins.
2017.
Scott Norton, Developmental Editing. University of
Chicago Press. 2009.
Stephen King, On Writing. Hodder. 2012.
Steven Pinker, The Sense of Style, The Thinking
Person's Guide To Writing In The 21st
Century. 2014.
The Economist Style Guide, 11th edition. 2015.
Will Storr, The Science of Storytelling.William
Collins. 2019.
William Strunk Jr., The Elements of Style. 1918.
William Zinsser, On Writing Well, 30th Anniversary
Edition: An Informal Guide to Writing
Nonfiction. 2012.

